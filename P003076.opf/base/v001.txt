༄༅།།བོད་ཀྱི་ནང་བསྟན་དཔེ་ཚོགས་ལྟེ་བ།།
Tibetan Buddhist Resource Center
Text Scan Input Form - Title Page
TBRC Volume Number
TBRC Work Number (W)
Title
4199
23724
གསུང་ངག་རིན་པོ་ཆེ་ལམ་འབྲས་བླ་མ་བརྒྱུད་པའི་རྣམ་ཐར་ཀུན་འདུས་མེ་ལོང་།
lam 'bras bla ma brgyud pa'i rnam thar
Author
མུ་པོ།
mu po
Descriptor
Original Publication
Place
pe cin
Publisher
mi rigs dpe skrun khang
2002
Date
Total Volumes
Current Volume (of Total)
Number of TBRC Introductory Pages
Number of Introductory Pages
Number of Text Pages
TBRC Scanning Information
10
338+4
scanned at m/s satluj infotech images, 63-f sujan singh park, new
delhi 110003, india for the tibetan buddhist resource center, 150
17th st., new york city, ny 10011, usa 2004



Gsun nag rin po che lam 'bras bla ma brgyud pa'i rnam thar kun dus me lon...
LC Control Number: 2003305757
Type of Material: Text (Book, Microform, Electronic, etc.)
Main Title: Gsun nag rin po che lam 'bras bla ma brgyud pa'i rnam thar kun 'dus me lon 'zes
bya ba b’zugs so / Mu-pos rtsom sgrig byas.
Variant Title: Chinese title on t.p. verso: Sajia xue pai ming ren lu
Spine Title: Lam 'bras bla ma brgyud pa'i rnam thar
Edition Information: Par thens 1.
Published/Created: Pe-cin : Mi rigs dpe skrun khan, 2002.
Related Names: Mu-po, 1965-
Description: 6, 3, 338 p. ; 21 cm.
ISBN: 7105050047
Summary: Collective biographies of Sa-skya-pa lamas of Tibet.
Subjects: Sa-skya-pa lamas--China--Tibet--Biography.
Tibet (China)--Biography.
LC Classification: BQ7672.9.A2 G78 2002
Overseas Acq. No.: Ch-Tib-2003-305757; 16
Other System No.: (DLC) 2003305757
Repro./Stock No.: Library of Congress -- New Delhi Overseas Office RMBY15.20
Geog. Area Code: a-cc-ti
Quality Code: Icode



སྐྱ
ཟླ
་
，
་་༧
ཟླ་：
༡༠ ལ་
༌ཀཱ་
་
མས་
'''
**
:
རྒྱཉི་མ་ནི༔ 1
བ
རྣམཇུག་
ལ་
* ས
ས :
|
', ་བ
།
,
་
，
,
ཅནta
"
''
.
ན་
..
་
.， -
༥, }
པ་
༣
.
མུ་ པོ་ ནི། མདོ་ སྨད་ ཝ་ ཤུལ་ གསེར་ རྟའི་ ཡུལ་ དུ་ སྤྱི་
ལོ ༡༩༦༥ལོར་གདོང་དམར་བོད་ཀྱི་རིགས་སུ་སྐྱེས་ཤིང༌།
ལོ་ན་ཆུང་དུས་ནས་བོད་ཡིག་འབྲི་ཀློག་སོགས་བྱུང་བར་
བྱས། སྤྱི་ ལོ ༡༩༨ ༠ལོར་ སི་ བོད་ སློབ་ གྲུར་ ཞུགས་
ནས ༡༩༨༦ལོར་ སློབ་ མཐར་ ཕྱིན་ ཏེ། དར་ མདོ་ མི་
རིགས་དགེ་འོས་མཐོ་རིམ་ཆེད་སྦྱོང་སློབ་གྲྭའི་བོད་ཡིག་
ཚན་ཁག་ཏུ་དགེ་རྒན་གྱི་ལས་མཛད། ༡༩༩༢ ལོར་ནུབ་
བྱང་མི་རིགས་ སློབ་ གྲྭ་ཆེན་མོའི་ བོད་ཡིག་ཚན་ཁག་ ཏུ་
ཞིབ་ འཇུག་ སློབ་ མར་ ཞུགས། ༡༩༩༥ལོར་ རབ་
འབྱམས་ པའི་ མིང་ བཏགས་ ཐོབ། ༡༩༩༩ལོར་ དགེ་
རྒན་ཆེན་མོ་གཞོན་ པའི་ ཐོབ་ ཐང་བླངས། དེ་ལས་སྔ་
གཞུག་རྣམས་སུ་རྒྱལ་ཁབ་རིམ་པའི་ཆེད་རྩོམ་དེབ་གཉིས་
དང༌། ཞིང་ཆེན་རིམ་པ་དང་ས་གནས་རིམ་པའི་དུས་
དེབ་རྣ མས་ སུ་ རྩོམ་ ཡིག་ དང་དཔྱད་ རྩོམ་ དུ་ མ་ བཀོད་
ཅིང༌། ད་ལྟ་དར་མདོ་མི་རིགས་དགེ་འོས་ཆེད་སྦྱོང་སློབ་
གྲྭའི་བོད་ཡིག་ཚན་ཁག་ཏུ་དགེ་རྒན་གྱི་ལས་བྱས་མུས་སུ་
གནས་སོ།།
པ་，
་་
སྒྱུ་
་
,
}
，
ཏ
，
་
4 s
ན，
，
༼ ་
''ལ,
ས༔
ཝཱ
་
*，
ས
ཅུ
༡



，
，，
，-
༄༅།།གསུང་ངག་རིན་པོ་ཆེ་ལམ་འབྲས་བླ་མ་
བརྒྱུད་པའི་རྣམ་ཐར་ཀུན་འདུས་
མེ་ལོང་ཞེས་བྱ་བ་
བཞུགས་སོ།།
1:
མུ་པོས་རྩོམ་སྒྲིག་བྱས།
མི་རིགས་དཔེ་སྐྲུན་ཁང་།



图书在版编目(CIF)数据
萨迦学派名人录/麦波编著,-北京:民族出版社,
2002.3
ISBN 7-105-05004-7
I. 萨…. II,麦…萨迦派一人名录
藏语NT. B946.6
中国版本图书馆 CIP数据核字(2002)第018562号
民族出版社出版发行
(北京市和平里北街14号邮编100013)
民族出版社微机照排 迪鑫印刷厂印刷
各地新华书店经销
2002年5月第1版 2002年5月北京第1次印刷
开本:850x1168 1/32 印张:11 字数:200千字
印数:0001-2500
册 定 价:15.20 元
该书如有印装质量问题,请与本社发行部联系退换
(总编室电话:64212794;发行部电话:64234411-6509)



དཀར་ཆག
དང་པོ། ལམ་འབྲས་བླ་མ་བརྒྱུད་པ་སྤྱིའི་རྣམ་ཐར།
• • • • （ 12)
L
རྣལ་འབྱོར་གྱི་དབང་ཕྱུག་བི་རུ་པ། ...
འབྲོམ་མི་ཤཱཀྱ་ཡེ་ཤེས། .…………
…….….…………….….. (4)
ས་ཆེན་ཀུན་དགའ་སྙིང་པོ།.….……………………
སློབ་དཔོན་བསོད་ནམས་རྩེ་མོ། .
རྗེ་བཙུན་གྲགས་པ་རྒྱལ་མཚན། ..
ས་པཎ་ཀུན་དགའ་རྒྱལ་མཚན། ....………………….
•.…..….…， (15)
འགྲོ་མགོན་ཆོས་རྒྱལ་འཕགས་པ། ...
... ( 19)
བླ་མ་ཚོགས་སྒོམ་རིན་པོ་ཆེ། ......
ཉན་ཆེན་བསོད་ནམས་བརྟན་པ།
ཤངས་ཀྱི་བླ་མ་ཆོས་རྗེ་རིན་ཆེན་སེང་གེ
(29)
ཞང་དཀོན་མཆོག་དཔལ།……………………….
(31)
བྲག་ཕུག་པ་བསོད་ནམས་དཔལ་བ། ………….
(34）
རི་ཁྲོད་པ་ཆེན་པོ་བློ་གྲོས་བརྟན་པ། …....….…………..
(39)་
བླ་མ་དམ་པ་བསོད་ནམས་རྒྱལ་མཚན།…………….….
(43)
བླ་མ་དམ་པ་དཔལ་ལྡན་ཚུལ་ཁྲིམས།
(47)
གྲུབ་ཆེན་སངས་རྒྱས་དཔལ། །
(51)
26)



གཉིས་པ། ལམ་འབྲས་ཚོགས་བཤད་ཀྱི་བླ་མ་བརྒྱུད་པའི་རྣམ་ཐར།
HO
•（79)
(HUO
(83)
(HUO
(87)
（89)
ངོར་ཆེན་ཀུན་དགའ་བཟང་པོ། ...
(55)
མུས་ཆེན་དཀོན་མཆོག་རྒྱལ་མཚན།…...………...
(60)
འཇམ་དབྱངས་ཤེས་རབ་རྒྱ་མཚོ། ............
• (63)
མཁས་གྲུབ་ཀུན་དགའ་དབང་ཕྱུག ..…………….
• (67)
མཁས་གྲུབ་དཔལ་ལྡན་རྡོ་རྗེ།...….….…..…
（70)
གོ་བོ་རབ་འབྱམས་པ་བསོད་ནམས་སེང་གེ
• (74)
རྗེ་དཀོན་མཆོག་འཕེལ། .
རྗེ་མུས་ཆེན་སངས་རྒྱས་རིན་ཆེན། ...
རྗེ་ལྷ་མཆོག་སེང་གེ……..….….
ངོར་ཆེན་དཀོན་མཆོག་ལྷུན་གྲུབ།
ངོར་ཆེན་སངས་རྒྱས་སེང་གེ ..
(92)
མཁས་གྲུབ་ཤེས་རབ་རྒྱལ་མཚན། ..…………………….
(95)
རྗེ་དཀོན་མཆོག་དཔལ་ལྡན། ……….….………………………………..………... (99)
བྲང་ཏི་པཎ་ཆེན་ནམ་མཁའ་དཔལ་བཟང་། ….…………………….…….……… (103)
ཤར་ཆེན་བྱམས་པ་ཀུན་དགའ་བཀྲ་ཤིས། .…………….………......……….. (106)
འཇམ་དབྱངས་ཀུན་དགའ་བསོད་ནམས་ལྷུན་གྲུབ། ..……. ...... ( 110)
མཁས་གྲུབ་དཔལ་ལྡན་དོན་གྲུབ། ……………………
（113)
བྲང་ཏི་ནམ་མཁའ་སངས་རྒྱས། ...
• (116)
ཤར་ཆེན་ཤེས་རབ་འབྱུང་གནས། ..……………………………………….………….…….. (118)
མཁན་ཆེན་ནམ་མཁའ་རིན་ཆེན། …………………. ..........…….. (121)
• • • •，•。• •。。
2



•…............….......... （136)
ངག་དབང་བསོད་ནམས་རྒྱལ་མཚན། །
... (122)
དཔལ་གླིང་ཆོས་རྗེ་བསོད་ནམས་རྒྱ་མཚོ། ..…...........….……(125)
འཇམ་མགོན་དཔལ་མཆོག་རྒྱལ་མཚན། -
• (129)
འཇམ་དབྱངས་ནམ་མཁའ་དཔལ་བཟང་། ...
• (131)
འཇམ་མགོན་ལྷུན་གྲུབ་དཔལ་ལྡན། ..………………..
(133)
འཇམ་མགོན་སངས་རྒྱས་ཕུན་ཚོགས། །
བདག་ཆེན་སངས་རྒྱས་བསྟན་འཛིན།
•。。。 (141)
མཁན་ཆེན་ཤེས་བྱ་བཟང་པོ། ..
(143)
བྱམས་པ་ཚུལ་ཁྲིམས་དཔལ་བཟང་། ...
.. (144)
མཚུངས་མེད་བསོད་ནམས་དཔལ་ལྡན།
(147)
བྱམས་པ་བསོད་ནམས་དཔལ་བཟང༌།
(150)
འ ཇམ་མགོན་བཀྲ་ཤིས་ལྷུན་གྲུབ། ..…………….
。..... (154)
འཇམ་མགོན་ཚུལ་ཁྲི མས་ལྷུན་གྲུབ། ..……………
... (159)
བྱམས་པ་ནམ་མཁའ་བསམ་འགྲུབ།
•.. （162)
མཁས་གྲུབ་དཔལ་ལྡན་ཆོས་སྐྱོང་།
..…. (166)
མཁས་གྲུབ་སངས་རྒྱས་དཔལ་བཟང་། ..……….
(170)
མཁན་ཆེན་བསོད་ནམས་ལྷུན་གྲུབ། །
......... (173）
རིན་ཆེན་མི་འགྱུར་རྒྱལ་མཚན། །
བ ( 176)
འཇམ་མགོན་སངས་རྒྱས་ཡེ་ཤེས། ….…….
... (179)
འཇམ་མགོན་དཀོན་མཆོག་གྲགས་པ། .………………....…………….……. (180)
ངག་དབང་ཆོས་སྐྱོང་བཟང་པོ། ………………………….
..…. （183)
མཁས་གྲུབ་སངས་རྒྱས་གྲགས་པ། ..
(184)
ངག་དབང་ཕུན་ཚོགས་དོན་གྲུབ།………………………
(186)
མཁས་གྲུབ་ཀུན་དགའ་བསོད་ནམས། ..………………………….………… (187)
• • • • • • • • • • • •
•



..... ( 192)
བྱམས་པ་ནམ་མཁའ་འཆི་མེད། .…………
…… (188）
མཁས་གྲུབ་ངག་དབང་དམ་ཆོས། ..………………………….
མཁན་ཆེན་བསོད་ནམས་དཔལ་འབྱོར། ...……....…..……..…... ... (194)
བྱམས་པ་ཀུན་དགའ་བསྟན་འཛིན། ། .…………….. .....…….……...(195)
མཁན་ཆེན་ངག་དབང་བློ་གྲོས་བཟང་པོ། ། .....…..…….…....……... (198)
ཡོངས་འ ཛིན་དཔལ་ལྡན་ཆོས་ཀྱི་རྒྱལ་མཚན། .…….……….………… (200)
བྱམས་པ་དཔལ་ལྡན་བཟང་པོ།
........ (203)
རྣལ་འབྱོར་འཇམ་དཔལ་བཟང་པོ། .……….……….
...... (204)
ཁང་སར་མཁན་པོ་ངག་དབང་བློ་གྲོས་བསྟན་པ། …………………….……. (207)
ཕན་ཁང་མཁན་པོ་ཀུན་དགའ་བསྟན་པའི་བློ་གྲོས།……. (208)
བྱམས་པ་ཀུན་དགའ་བསྟན་པའི་རྒྱལ་མཚན། .……
(211)
མཁན་ཆེན་ངག་དབང་བསོད་ནམས་རྒྱལ་མཚན། ....
(214)
འཇམ་དབྱངས་ཤེས་རབ་རྒྱ་མཚོ། ……………….………..
(218）
དཔལ་ལྡན་བློ་གྲོས་རྒྱལ་མཚན་དཔལ་བཟང་པོ། ...…………………………. (220)
འཇམ་དབྱངས་རིན་ཆེན་རྡོ་རྗེ། ..……………….
... (224)
ངག་དབང་བློ་གྲོས་སྙིང་པོ། …………………….
(227)
ངག་དབང་མཁྱེན་རབ་འཇམ་དཔལ་སྙིང་པོ། ..…………………….….. (229)
ངག་དབང་ཀུན་དགའ་བསྟན་པའི་རྒྱལ་མཚན།..……………..….… (230)
བྱམས་པ་དཔལ་ལྡན་ཆོས་མཛོད། ..………………………
(232)
འཇམ་དབྱངས་ཀུན་དགའ་བསྟན་པའི་རྒྱལ་མཚན། ..……………….. (233)
ཁང་གསར་མཁན་ཆེན་རྡོ་རྗེ་འཆང་ངག་དབང་བློ་གྲོས་སྙིང་པོ། ..(235)
ཁང་གསར་མཁན་ཆེན་ངག་དབང་མཁྱེན་རབ་ཐུབ་བསྟན་རྒྱལ་མཚན། ...
(240）
.....
• • • ༼༢༽



གསུམ་པ། ལམ་འབྲས་སློབ་བཤད་ཀྱི་བླ་མ་བརྒྱུད་པའི་རྣམ་ཐར།
........……
(262).
བདག་ཆེན་བློ་གྲོས་རྒྱལ་མཚན།
..……………………… (245)
ཀུན་བཟང་ཆོས་ཀྱི་ཉི་མ།
.…...…..…..…. (249)
ཀུན་དགའ་ལེགས་པའི་བློ་གྲོས། ..…...….
(253)
རྡོ་རྗེ་འཆང་བློ་གསལ་རྒྱ་མཚོ། ..……………………………
(257)
རྡོ་རྗེ་འཆང་གཞོན་ནུ་བློ་གྲོས། ...…….
འཇམ་དབྱངས་མཁྱེན་བརྩེའི་དབང་ཕྱུག ……………………………… (265)
མང་ཐོས་ཀླུ་སྒྲུབ་རྒྱ་མཚོ།
(269)
མེ་ཏྲི་དོན་གྲུབ་རྒྱལ་མཚན ….………………..
(273)
བསླབ་གསུམ་རྒྱལ་མཚན་དབང་པོ། ...
(277)
སྔགས་འཆང་བསོད་ནམས་ཆོས་འཕེལ། ..…………….. (281)
མཁན་ཆེན་ངག་དབང་ཆོས་གྲགས། ...
(285)
གནས་གསར་དབང་ཕྱུག་རབ་བརྟན། ....
(289)
གནས་གསར་བ་བསོད་ནམས་མཆོག་ལྡན། ..………………………………………… (294)
ཞྭ་ལུ་བ་བསོད་ནམས་མཆོག་གྲུབ། ..……….
(298)
ལྷ་བཙུན་མཁྱེན་དབ་ངག་དབང་ལྷུན་གྲུབ། …………………………………………… (303)
རྨོར་ཆེན་ངག་དབང་ཀུན་དགའ་ལྷུན་གྲུབ། ..………………………..……………… (307)
གནས་གསར་རྡོ་རྗེ་འཆང་ངག་དབང་ཀུན་དགའ་ལེགས་པ། ..….…….. (310)
ངག་དབང་ཀུན་དགའ་བློ་གྲོས་སངས་རྒྱས་བསྟན་པའི་རྒྱལ་མཚན། ..…………….
….……………………………. (315)
འཇམ་དབྱངས་བློ་གཏེར་དབང་པོ། ..
(320)
• • • ••
•
• •
•
• ••• • • • • • • •
• • •



སྒ་སྟོན་རྡོ་རྗེ་འཆང་ངག་དབང་ཀུན་དགའ་ལེགས་པ་རིན་པོ་ཆེ།… (324)
འཇམ་དབྱངས་ཀུན་དགའ་རྒྱལ་མཚན། ….…….….……………. ..…. (328)
འཇམ་དབྱངས་ཆོས་ཀྱི་བློ་གྲོས། …………...………………………………………………….……. (331)
མཇུག་བྱང་། .…………
….……. (336)
དཔྱད་གཞིའི་ཡིག་ཆ།
(338)



འགོ་བརྗོད།
དེ་ཡང་འཇིགས་བྲལ་རྣལ་འབྱོར་གྱི་དབང་ཕྱུག་དཔལ་གྲུབ་ཆེན་བི་རུ་
པའི་བཀའ་སྲོལ་གངས་ཅན་བསྟན་པའི་མངའ་བདག་རྗེ་བཙུན་ས་སྐྱ་པ་ཆེན་པོ་
ལ་བཀའ་བབས་ པའི་ གསུང་ངག་རིན་པོ་ཆེ་ལམ་འབྲས་བུ་དང་བཅས་ པའི་
གདམས་པ་འདི་ཉིད་ཟབ་པའི་ཆེ་བ་བཅུ་གཅིག་དང་། སྙན་བརྒྱུད་ཚད་མ་
བཞི་དང་ལྡན་པར་གསུངས་ཏེ། གསུང་ངག་རིན་པོ་ཆེ་ལམ་འབྲས་བུ་དང་
བཅས་པའི་གདམས་ངག འབྲས་བུ་ལམ་དང་བཅས་པའི་ གདམས་ངག
གཅིག་ཤེས་པས་མང་པོ་ཤེས་པའི་གདམས་ངག སྐྱོན་ཡོན་ཏན་དུ་སློང་བའི་
གདམས་ངག བར་ ཆད་ དངོས་གྲུབ་ ཏུ་ ལེན་ པའི་ གདམས་ངག ཏིང་ངེ་
འཛིན་ངོ་ཤེས་པས་བསམ་གཏན་གྱི་གེགས་སེལ་བའི་གདམས་ངག བར་ཆད་
ངོ་ཤེས་པས་བདུད་ཀྱི་གེགས་སེལ་བའི་གདམས་ངག སྐྱོན་ཡོན་ཏན་དུ་སློང་
ཤེས་ཤིང་བར་ཆད་དངོས་གྲུབ་ཏུ་ལེན་པའི་གདམས་ངག སྡེ་སྣོད་གསུམ་གྱི་དེ་
ཁོ་ན་ཉིད་ཕྱིན་ཅི་མ་ལོག་ པར་ ཤེས་པའི་གདམས་ངག གསེར་འགྱུར་རྩི་ལྟ་
བུའི་གདམས་ངག རྩ་བ་རྡོ་རྗེའི་ཚིག་རྐང་གཞུང་ཡིད་བཞིན་གྱི་ནོར་བུ་ལྟ་
བུའི་གདམས་ངག་སྟེ་ཟབ་ཁྱད་བཅུ་གཅིག་དང༌། བླ་མ་ཚད་མ་དང་། ཉམས་
མྱོང་ཚད་མ། བསྟན་བཅོས་ཚད་མ། ལུང་ཚད་མ་སྟེ་ཚད་མ་བཞི་དང༌། །
དབང་གི་ཆུ་བོ་མ་ནུབ། བྱིན་རླབས་ཀྱི་བརྒྱུད་པ་མ་ཉམས། གད་མས་ངག་གི་
སརྒ་མ་ལོག མོས་གུས་ཀྱི་བསམ་པ་ཚིམ་པ་སྟེ་སྙན་བརྒྱུད་ཆེན་མོ་བཞི་དང་
ལྡན་པས། ཕྱི་ནང་གསང་བ་དེ་ཁོ་ན་ཉིད་མཐར་ཐུག་གི་རྟེན་འབྲེལ་ལྔ་ལ་
བརྟེན་ནས་ལམ་ལྔ་མཐར་ཕྱིན་པར་བགྲོད་དེ་ཟུང་འཇུག་སྐུ་བཞིའི་དབང་ཕྱུག་



རྒྱལ་བ་རྡོ་རྗེ་འཆང་གི་གོ་འཕང་ལ་འགོད་པའི་ཟབ་ལམ་གསང་བ་རྨད་དུ་བྱུང་
བ། གསུང་ངག་རིན་པོ་ཆེ་ལམ་འབྲས་བུ་དང་བཅས་པ་འདི་ནི་སྣང་བ་གསུམ་
གྱིས་ལམ་གྱི་གཞི་བཅའ། རྒྱུད་གསུམ་གྱིས་དངོས་གཞིའི་ཉམས་ལེན་བྱས།
ཚད་མ་བཞི་དང་སྙན་རྒྱུད་བཞིས་སྒྲོ་འདོགས་བསལ། རྟེན་འབྲེལ་ལྔས་ལམ་གྱི་
ས་མཚམས་བཅད་ནས་ཉམས་ སུ་ལེན་ པའི་ ཚེ། ཁམས་འདུས་ ས་ གསུམ་ གྱི་
སྐབས་ཤེས་ པས་ ཕན་འདོགས་པའི་ མན་ངག་བདུན་དང༌། གེགས་ སེལ་ གྱི་
ཐབས་རྣམས་ལ་མཁས་པར་བྱས་ནས་ཉམས་སུ་བླངས་པས་གྲུབ་མཐའ་རྙོགས་
པ་ནི་ལོ་རྒྱས་པའི་ཁྲིད་ཚུལ་ཡིན་ལ། ལམ་འབྲིང་པོ་ཁྲིད་ཚུལ་ས་བཅད་ལྔ་དང་།
ལམ་བསྡུས་པ་རྣམ་གྲངས་བཞིས་བསྡུས་པ་སྟེ། དེ་དག་གང་ཡང་ལམ་གྱི་ས་ ་
ནས་འབྲས་བུ་ཐོབ་རུང་དུ་་གནས་པས་གཞི་ལམ་འབྲས་གསུམ་དབྱེར་མེད་པའི་
དོན་སྟོན་པས་ལམ་འབྲས་བུར་གྲགས་ཤིང༌། དེ་ལྟ་བུའི་གདམས་ཟབ་འདི་ནི་
ཡིད་བཞིན་གྱི་ནོར་བུ་ཞིག་ཡིན་ནོ།།
དེ་ལྟ་བུའི་ གདམས་ངག་ ཕུན་ སུམ་ ཚོགས་ པ་ འདི་ ནི་ འཕགས་ ཡུལ་ གྱི་
མཁས་གྲུབ་ཡོངས་ཀྱི་གཙུག་རྒྱན། གྲུབ་པ་ཀུན་གྱི་སྤྱི་མེས་ཆེན་པོ་གྲུབ་ཆེན་བི་
རུ་པ་ནས་བརྒྱུད་དེ་དཔལ་ལྡན་ས་སྐྱ་བའི་མཁས་གྲུབ་ཟམ་མ་ཆད་པར་བྱོན་
ཅིང༌། མི་བར་དུ་ཁྱི་མ་ཞུགས། མཁའ་འགྲོའི་ཞལ་རླངས་མ་ཡལ་བས་མཁས་
པའི་རྣམ་དཔྱོད་དང་གྲུབ་པའི་གོ་འཕང་མཐོན་པོར་གཤེགས་པ་གསེར་རིའི་
ཕྲེང་བ་ཚར་དུ་དངར་བ་ལྟ་བུ་དུ་མ་ཞིག་བྱོན་པ་ལས། ད་ཐེངས་རྩོམ་པ་པོས་
གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་ལོ་རྒྱུས་ཀྱི་རྣམ་ཐར་པོད་
ཆེན་པོ་དགུ་བཞུགས་པ་ལ་གཞིར་བྱས། གཞན་ཡང་འབྲེལ་ཡོད་ཀྱི་ཡིག་ཚོགས་ ་
དུ་མས་ཟུར་བརྒྱན། བོད་ཀྱི་རབ་བྱུང་སྤྱི་ལོ་དང་སྦྲགས་ཏེ་འཁྲུངས་འདས་ཀྱི་
ལོ་ཚིགས་དང་། བླ་མ་བསྟེན་ཚུལ་དང་ཐོས་བསམ་བྱས་ཚུལ། འཁོར་སློབ་
སྐྱོང་ཚུལ། བསྟན་བཅོས་རྩོམ་ཚུལ་བཅས་ཀྱི་རྣམ་ཐར་རྣམས་གསལ་བར་བྱས་
ཏེ། གནའ་དེང་གི་རྣམ་ཐར་ལོ་རྒྱུས་རྩོམ་ཚུལ་ཟུང་དུ་འབྲེལ་བའི་སྒོ་ནས།



གསང་ངག་རིན་པོ་ཆེ་ལམ་འབྲས་བརྒྱུད་ཚུལ་རྣལ་འབྱོར་གྱི་དབང་ཕྱུག་བི་རུ་པ་
ནས་རྒྱལ་བས་ལུང་བསྟན་པའི་སྐྱེས་བུ་དམ་པ་ངོར་ཆེན་རྡོ་རྗེ་འཆང་ཀུན་དགའ་
བཟང་པོ་ཡབ་སྲས་ཀྱི་བར་བླ་མ་བརྒྱུད་པ་སྤྱིའི་རྣམ་ཐར་དང་། དཔལ་ཨེ་ཝཾ་པ་
ཆེན་པོའི་གདན་རབས་ལྟར་ཐུན་མོང་ལམ་འབྲས་ཚོགས་བཤད་བླ་མ་བརྒྱུད་
པའི་རྣམ་ཐར། ཚར་ལུགས་ཐུན་མོང་མ་ཡིན་པ་ཟབ་གསང་སྙན་བརྒྱུད་ཚར་
ཆེན་རྡོ་རྗེ་འཆང་བློ་གསལ་རྒྱ་མཚོའི་རིང་ལུགས་སློབ་བཤད་བླ་མ་བརྒྱུད་པའི་
རྣམ་ཐར་བཅས་ས་བཅད་ཆེན་པོ་གསུམ་ གྱི་སྒོ་ནས། ཁྱོན་བླ་ མ་བརྒྱ་དང་ །
བཞིའི་རྣམ་ཐར་གྱི་ལོ་རྒྱུས་རྣམས་ཕྱོགས་གཅིག་ཏུ་བཀོད་དེ། གསང་ངག་རིན་
པོ་ཆེ་ལམ་འབྲས་བླ་མ་བརྒྱུད་པའི་རྣམ་ཐར་ཆ་ཚང་ལ་ཁ་གསལ་བ་དང༌། ཚིག་
ཉུང་ལ་དོན་འདུས་པ་འདི་ལྟ་བུའི་རྣམ་ཐར་ཕུན་སུམ་ཚོགས་པ་ཞིག་གསར་དུ་
བསྐྲུན་ཡོད་པ་འདི་རྩོམ་པ་པོ་ལ་ལྷག་བསམ་ཟོལ་མེད་ཀྱིས་རྗེས་སུ་ཡི་རང་ཞིང་
བཀའ་དྲིན་ཆེ་ཞུ་ རྒྱུ་དང༌སླད་ མར་ལོ་ རྒྱུས་ཀྱི་རྣམ་ཐར་འདི་ལ་བརྟེན་ནས་
དཔལ་ལྡན་ས་སྐྱ་བའི་ཡབ་ཆོས་ཐུན་མོང་མ་ཡིན་པའི་བརྒྱུད་འཛིན་གྱི་བླ་མ་
རྣམས་མཁས་གྲུབ་ཀྱི་གོ་འཕང་ལ་མངའ་དབང་འབྱོར་ཚུལ་དང༌། རྒྱལ་བའི་
བསྟན་པ་ལ་རྣམ་དཀར་གྱི་འཕྲིན་ལས་རྒྱས་ཚུལ་སོགས་བདེ་བླག་ཏུ་རྟོགས་ནས་
དད་གསུམ་གྱི་པདྨོ་ལྷུག་པོར་གྲོལ་ཐུབ་པར་མ་ཟད། དེང་དུས་བོད་ཀྱི་ཆོས་
ལུགས་རིག་པ་ཞིབ་འཇུག་བྱེད་པ་རྣམས་ལ་ཡང་ལོ་རྒྱུས་ཀྱི་རིན་ཐང་བླ་ན་མེད་
པ་དང་ལྡན་པར་གདོན་མི་ཟའོ།། ཞེས་པའང་ཆོས་འདིའི་རིགས་སུ་སྐྱེས་ཤིང་
རྒྱུ་མཚན་ཤེས་ནས་དད་པ་ཐོབ་པ་དཔེ་ཝར་སྤྲུལ་མིང་འཇམ་དབྱངས་བསོད་
ནམས་དབང་པོས་བྲིས་པ་དགེ་ལེགས་འཕེལ། །



དངཔོ། ལམ་འབྲས་བླ་མ་བརྒྱུད་པ་སྤྱིའི་རྣམ་ཐར།
རྣལ་འབྱོར་གྱི་དབང་ཕྱུག་བི་རུ་པ།
འཕགས་པའི་ཡུལ་གྱི་མཁས་པ་ཡོངས་ཀྱི་གཙུག་གི་ནོར་བུ་རྗེ་བཙུན་མཐུ་
སྟོབས་ཀྱི་དབང་ཕྱུག་ཆེན་པོ་དང་གཉིས་སུ་མེད་པ་འདྲེན་མཆོག་རྗེ་བཙུན་དམ་
པ་དཔལ་ལྡན་ཆོས་སྐྱོང་བི་རུ་པ་ནི། བདག་ཅག་གི་སྟོན་པ་མྱ་ངན་ལས་འདས་
ནས་ལོ་སྟོང་དང་ཉི་ཤུ་ཙམ་དུ་རྒྱ་གར་འཕགས་པའི་ཡུལ་དུ་རྒྱལ་པོའི་རིགས་སུ་
སྐུ་འཁྲུངས་ཤིང་། རྒྱལ་སྲིད་མཆིལ་མའི་ཐལ་བ་བཞིན་བོར་ཏེ་ཤར་ཕྱོགས་སོ་
མ་པུ་རིའི་གཙུག་ལག་ཁང་དུ་མཁན་པོ་དུལ་བའི་ལྷ་དང་། སློབ་དཔོན་རྒྱལ་བ་
གྲགས་པ་ལས་རབ་ཏུ་བྱུང་། དཀོན་མཆོག་གི་རྟེན་བཞེངས། དཔལ་ནཱ་ལེན་
དྲར་གཞི་ ཐམས་ ཅད་ ཡོད་ པར་སྨྲ་ བའི་ སྡེ་ པའི་ མཁན་པོ་དྷཱམ་མི་དྲ་ཞེས་བྱ་
བའམ། རྣམ་པར་རྒྱལ་བའི་ལྷ་ཞེས་བྱ་བ་ལས་རབ་ ཏུ་བྱུང་སྟེ་མཚན་དཔལ་
ལྡན་ཆོས་སྐྱོང་ཞེས་གསོལ། བདག་ཉིད་ཆེན་པོ་འདི་སྤྱིར་ཡང་རང་གཞན་གྱི་
གྲུབ་པའི་མཐའ་རྒྱ་མཚོའི་ཕ་རོལ་ཏུ་སོན་ཅིང་། ལྷག་པར་དུ་མཁན་པོ་དེ་ཉིད་
ཀྱིས་དཔལ་འཁོར་ལོ་བདེ་མཆོག་གི་གདམས་ངག་མཐའ་དག་བུམ་པ་གང་བྱོའི་
ཚུལ་དུ་གནང་བར་མཛད་དེ། དཔལ་ནཱ་ལེན་དྲའི་གཙུག་ལག་ཁང་གི་པཎྜིཏ་
ཐམས་ཅད་ཀྱི་མཁན་པོ་ཆེན་པོ་གྱུར་ཏེ། ཉིན་མོ་འཆད་རྩོད་རྩོམ་གསུམ་དགེ་
འདུན་གྱི་བྱ་བ་དང་། མཚན་མོ་བདེ་མཆོག་གི་སྒྲུབ་པ་ལ་བརྩོན་པ་ཡུན་རིང་དུ་
མཛད་ཀྱང་རྟགས་སམ་དངོས་གྲུབ་ཏུ་ངེས་པ་གང་ཡང་མ་བྱུང་བའི་ཁར་ནུབ་
1
་



གཅིག་ཆུ་བོ་གྱེན་ལ་འགྲོ་བ་དང༌། ཉི་ཟླ་ས་ལ་ལྷུང་བ་དང༌། རི་བོ་གྲུམ་པ་
སོགས་རྨིས་པས། ད་ཕན་རྩོམ་པ་དང༌། འཆད་པ་དང། དགེ་འདུན་གྱི་བྱ་བ་
ལས་ཡི་དམ་ལྷའི་སྒྲུབ་པ་མི་བྱེད་དོ་ཞེས་དམ་བཅས་ནས། དཔྱིད་ཟླ་ར་བ་ས་
གའི་ཉི་ཤུ་གཉིས་ཀྱི་ནུབ་མོར་ཕྲེང་བ་འཆག་ཁང་དུ་བསྐྱུར་ནས་ཅི་བདེར་གནས་
སོ། ། དེའི་ནུབ་མོ་རྨི་ལམ་དུ་བདག་མེད་མ་ཐ་མལ་པའི་བུད་མེད་སྔོན་མོའི་
གཟུགས་སུ་བྱོན་ཏེ། རིགས་ཀྱི་བུ་ཚུལ་བཞིན་མ་ཡིན་པའི་སྤྱོད་པ་དེ་ལྟ་བུ་བྱེད་
པ་མ་ལེགས་པས་ཕྲེང་བ་ལོངས་ལ་དྲི་བཟང་པོའི་ཆུས་ཁྲུས་ལ་ བཤགས་ སྡོམ་
ལེགས་པར་གྱིས་ལ་སྒྲུབ་པ་ཚུལ་བཞིན་དུ་གྱིས་ཤིག ཁྱོད་ཀྱིས་ལས་བསགས་
པའི་ལྷ་ང་ཡིན་པས་བྱིན་གྱིས་བརླབ་ཀྱི་ཁྱོད་ཀྱི་དངོས་གྲུབ་མྱུར་དུ་ཐོབ་པར་
འགྱུར་རོ་ཞེས་གསུངས་ནས་མི་སྣང་བར་གཤེགས་སོ། ། དེ་ནས་སང་ཉི་ ཤུ་
གསུམ་གྱི་ཉིན་མོ་ཕྲེང་བ་བླངས་ཏེ་ལུང་བསྟན་པ་བཞིན་བྱས་པས། དེའི་ནུབ་
མོར་སྤྲུལ་པའི་སྐུ་ཡེ་ཤེས་ཀྱི་སྣང་བ་ལྷ་བཅོ་ལྔའི་དཀྱིལ་འཁོར་གྱི་རྣམ་པར་བྱོན་
ཏེ་དབང་བཞི་རྫོགས་པར་བསྐུར་བས་ས་དང་པོ་མཐོང་བའི་ལམ་གྱི་ཡེ་ཤེས་སྐྱེས།
དེ་བཞིན་དུ་ཞག་བདུན་གྱི་མཐར་ཉི་ ཤུ་དགུར་སོང་བའི་ནུབ་མོར་ ས་དྲུག་གི་
རྟོགས་པ་བྱུང་ངོ༌། ། དེ་ལྟར་དབང་བཞི་རྫོགས་པར་བསྐུར་པས་དབང་གི་ཆུ་བོ་
མ་ནུབ། ས་དང་པོ་ནས་དྲུག་པ་ཚུན་ཆད་ཀྱི་རྟོགས་པ་སྐྱེས་པ་དང་། བྱིན་
རླབས་ཀྱི་རྒྱུན་མ་ཆད། སྔར་གྱི་ རྟགས་ སམ་དངོས་གྲུབ་ཏུ་ཚོར་བའི་ངེས་པ་
གང་ཡང་མ་བྱུང་ལ། མི་འཚམ་པ་དུ་མ་བྱུང་བས་ཐུགས་མུག་པ་དེ་ཏིང་ངེ་
འཛིན་གྱི་ དྲོད་རྟགས་ཡིན་པར་འདུག་པ་ལ་ད་ སྔར་དམ་པའི་གསུང་གིས་མ་
བརྒྱན་པས་དེར་ངོ་མ་ཤེས་པ་དེ་ད་ལེགས་པར་རྟོགས་པས་ན་གདམས་ངག་གི་
སརྒ་མ་ལོག་སྟེ་སྙན་བརྒྱུད་བཞིས་བྱིན་གྱིས་བརླབས་ཤིང༌། སྙན་བརྒྱུད་བཞིའི་
གདམས་པའོ། ། དེ་ལྟར་རྟོགས་པ་དེ་སྐྱོང་ཞིང་རང་གི་བྲང་ཁང་དུ་བཞུགས་པ་
ན། ལ་ལས་བུད་མེད་བཅོ་ལྔ་དང་ལྷན་ཅིག་གནས་པ་མཐོང་། འགའ་ཞིག་
གིས་མར་མེ་འབར་བ་བཅོ་ལྔར་མཐོང་བ་སོགས་ཀུན་ཐེ་ཚོམ་དུ་གྱུར་ཡང་ཀུན་
2 -



གྱི་མཁན་པོ་ཆེན་པོ་ཡིན་པས་གླེང་བ་དང་དབྱུང་བར་མ་ནུས་སོ། ། དེའི་ཚེ་
བསྟན་པ་ལ་སྨོད་པའི་ཉེས་པ་སྤང་བའི་དོན་དུ་བདག་ཉིད་ངན་པར་ཁས་བླངས་
བར་བཞེད་ནས། ཆོས་གོས་ལྷུང་བཟེད་ལ་སོགས་པ་དཀོན་མཆོག་གི་སྤྱན་སྔར་
མཆོད་པ་ཕུལ་ཏེ་གཅེར་བུ་ཨ་མེ་བི་རུ་པ་ཞེས་བརྗོད་ཅིང་ཧ་དེར་བྱོན་ཏེ། ཆང་
འཚོང་མ་དང་སྨད་འཚོང་མའི་ཁྱིམ་དུ་ཡང་བྱོན་པས་མི་ཐམས་ཅད་ཧ་ལས་པར་
གྱུར་ནས། རྔ་དང་འཁར་རྔ་བརྡུངས་ཏེ་གནས་ནས་ཕྱུང་ཞིང༌། སླར་འོང་དུ་
མི་འཇུག་ པའི་ནང་ཁྲིམས་བཅས་སོ། ། དེ་ནས་ཝ་ར་ཎ་སིར་འགྲོ་བའི་ལམ་
གངྒའི་དྲུང་དུ་བྱོན་ནས་ང་ངན་པ་ཡིན་པས་ཁྱེད་ལ་རེག་མི་རུང་པས་ཁྱོད་ཀྱིས་
ལམ་བྱིན་ཅིག་ཅེས་བརྗོད་པས་ཆུ་བོ་མར་སོང་དང་ཡར་སོང་ལོག་པའི་མཚམས་
སུ་ལམ་བྱུང་ཞིང་མགུར་བཞེངས་པས་དགེ་འདུན་གྱིས་གྲུབ་པ་ཐོབ་པར་ཤེས་
ནས་ཞབས་ལ་འཇུ་བ་ལ་སོགས་པས་བཟོད་པ་བ་སོལ་བ་དང་། བཞུགས་པར་
ཞུ་བ་ཕུལ་བས། བཟོད་པར་གནང་ཞིང་བཞུགས་པར་མ་གནང་ནས། དེ་ནས་
ཝ་ར་ཎ་སིར་བྱོན་ནས་མུ་སྟེགས་ཀྱི་རྒྱལ་པོ་གདུག་པ་ཅན་རྣམས་རྫུ་འཕྲུལ་ཡ་མ་
ཟུང་དུ་མ་བསྟན་ནས་རྡོ་རྗེ་ཐེག་པའི་ལམ་ལ་བཀོད། དེ་ནས་རྒྱ་གར་ལྷོ་ཕྱོགས་
བི་མེ་ས་ར་དང་ཉེ་བའི་ཀ་ནས་ཏའི་གྲོང་ཁྱེར་དུ་ཆང་འཚོང་མ་ཞིག་གི་ཁྱིམ་དུ་
ཆང་ཉོ་བྱས་པས་རིན་ཅི་ཡོད་ཟེར་ནས་ངེད་ངོམས་པར་གྱིས་དང་ཁྱེད་ཅི་འདོད་
པ་སྦྱིན་གྱི་གསུངས་པས། ཡིད་མ་ཆེས་ཏེ་ཇི་ཙམ་ན་སྟེར་ཞེས་དྲིས་པས། ཉི་
གྲིབ་ཀྱི་མཚམས་སུ་རི་མོ་རེ་མཛད་ནས་འདི་སོང་མ་ཐག་ཁྱེད་ལ་སྦྱིན་ནོ་ཞེས་
གསུངས་ཏེ་ཉི་མ་རྟིང་པར་བཙུད་ནས་ཆང་རྣམས་ཟད་པ་དང་རིན་སློངས་བྱས་
པས་ད་དུང་ཉི་མ་མ་སོང་གསུངས། དེ་བཞིན་དུ་ཡུལ་ཁམས་བཅོ་བརྒྱད་ཀྱི་
ཆང་ཟད་པར་གསོལ། དེའི་ཚེ་རྒྱལ་པོའི་དབྱུ་གུ་དང་ཆུ་ཚོད་ལ་སོགས་པའི་
རྩིས་ཐམས་ཅད་ཀྱང་འཁྲུགས་མི་རྣམས་ཀྱང་གཉིད་ཀྱིས་ར་རོ་བ་ལྟ་བུར་གྱུར་
བས། རྒྱལ་པོས་ཉི་མ་གཏང་བར་ཞུས་པས་ང་ལ་ཆང་རིན་མེད་གསུངས་ཏེ་
རྒྱལ་པོས་ཆང་འཚོང་མ་རྣམས་ལ་ཆང་རིན་འཇལ་བས་ཉི་མ་དམར་ཧྲིལ་གྱིས་



ནུབ་པར་གྱུར་ཏེ། ཞག་གསུམ་ གྱི་མཚན་ཕྱེད་ཙམ་དུ་གྱུར། དེའི་ཚེ་མགུར་
བླངས་ཏེ་གྲགས་པ་ཉི་མ་དང་མཉམ་པར་གྱུར། གཞན་ཡང་དབང་ཕྱུག་ཆེན་
པོའི་གྲུབ་མཐའ་འཛིན་པའི་རལ་པ་ཅན་ལྔ་བརྒྱ་དང༌། རྒྱ་གར་ཤར་ཕྱོགས་ཀྱི་
ཕྲ་མན་མ་སོགས་མུ་སྟེགས་ཀྱི་གྲུབ་མཐའ་སྨྲ་བ་དུ་མ་གྲུབ་པའི་བརྟུལ་ཞུགས་ཀྱི་
སྒོ་ནས་ནང་པ་སངས་རྒྱས་པའི་བསྟན་པ་ལ་བཙུད་ནས་མཛད་ཕྲིན་དང་སྙན་
གྲགས་ནོར་འཛིན་སྒེག་མོའི་ཁྱོན་ཀུན་ཏུ་ཁྱབ་པར་གྱུར་ཏོ། །
༈ དེས་ཤར་ཕྱོགས་ཀྱི་གྲུབ་ཆེན་ནག་པོ་པ་ལ་བརྒྱུད།
༈ དེས་ཡུལ་དབུས་ཀྱི་རྣལ་འབྱོར་པ་ཆེན་པོ་ཌ་མ་རི་པ་ལ་བརྒྱུད།
༈ དེས་གྲུབ་ཆེན་ཨ་ཝ་དྷུ་ཏི་པ་ཞེས་གཉིས་སྤངས་ཀྱི་སྤྱོད་པ་མཛད་པ་
དེ་ལ་བརྒྱུད།
༈ དེས་ ཤར་ཕྱོགས་ཀྱི་རྒྱལ་པོའི་རིགས་ཡི་གེ་པ་ཀཱ་ཡ་སྟ་པའི་རིགས་
བསྐྱེད་རིམ་ཅུང་ཟད་བརྟན་པ་སྤྲུལ་སྐུ་འགའ་མཐོང་བ། རྡོ་རྗེ་དྲིལ་བུ་ནམ་
མཁའ་ལ་འཇོག་ནུས་ཤིང་གྲོང་འཇུག་དང་འཕོ་བ་ལ་ཐོགས་པ་མེད་པར་ནུས་པ་
མངོན་དུ་མཛད་པ་གྲུབ་ཆེན་ཀཱ་ཡ་སྟ་པ་ག་དྷུ་ར་ལ་བརྒྱུད་པ་ཡིན་ནོ། །
འབྲོམ་མི་ཤཱཀྱ་ཡེ་ཤེས།
ཁོང་ནི་ བོད་ ཀྱི་ རབ་བྱུང་ མ་ཚུགས་ གོང་ གི་ ཆུ་ མོ་ སྦུལ་ གྱི་ ལོ་ སྟེ་ སྤྱི་ ལོ་
993ལོར་མང་མཁར་དུ་རིགས་རུས་ཕུན་སུམ་ཚོགས་པའི་ཁྱིམ་རྒྱུད་དུ་ངོ་མཚར་
བའི་ལྟས་དུ་མ་དང་བཅས་ཏེ་སྐུ་འཁྲུངས་ཤིང་། སྐུ་ན་ཆུང་ངུའི་དུས་ནས་དམ་
པའི་བག་ཆགས་རང་ཆས་སུ་སད་ཅིང་འབྲི་ཀློག་སོགས་ཐོགས་མེད་དུ་མཁྱེན་པ་
བྱུང༌། ཆོས་འཁོར་གྲོམ་པ་རྒྱང་དུ། རྒྱ་ཤཱཀྱ་གཞོན་ནུ་དང༌། སེ་ཡེ་ཤེས་བརྩོན་
འགྲུས་གཉིས་ ཀྱིས་ མཁན་ སློབ་ མཛད་ དེ་ རབ་ ཏུ་ བྱུང་ ཞིང་ འདུལ་ བའི་ ཆོས་
གཞུང་སོགས་ཀྱིས་མཚོན་མདོ་སྔགས་རིག་གནས་དང་བཅས་པ་ལ་མཁས་པར་



སྦྱངས། སེས་བླ་ཆེན་འབྲོམ་མི་ཤཱཀྱ་ཡེ་ཤེས་ལ་རྒྱ་གར་དུ་བརྫངས་ཏེ། བསྟན་
པའི་རྩ་བ་ཡིན་པས་འདུལ་བ་དང་། བསྟན་པའི་སྙིང་པོ་ཡིན་པས་ཕར་ཕྱིན་
དང་། བསྟན་པའི་ཉིང་ཁུ་ཡིན་པས་གསང་སྔགས་རྣམས་ཉོན་ལ་ཤོག་གསུངས་
ནས། བལ་ཡུལ་དུ་བྷ་རེ་ཧཾ་ཐུང་ཞེས་བྱ་བ་ལས་སྔགས་ཀྱི་སྒོར་ཞུགས། དེ་ནས་
རྒྱ་གར་དུ་བྱོན་ནས་སློབ་དཔོན་རཏྣ་ཨ་ཀ་ར་ཤཱནྟི་པ་གྲགས་པ་ཆེ་ཞིང་མཁས་
པར་དགོངས་ནས་འདུལ་བ་དང་ཤེས་རབ་ཀྱི་ཕ་རོལ་ཏུ་ཕྱིན་པ་དང༌། གསང་
སྔགས་ཀྱང་མང་དུ་གསན། དེ་ནས་རྒྱ་གར་ཤར་ཕྱོགས་སུ་བྱོན་ནས་སློབ་དཔོན་
བི་རུ་པའི་སློབ་མ་ནི་ཌི་བི་ཧེ་རུ་ཀ དེའི་བརྒྱུད་པ་འཛིན་པའི་སློབ་དཔོན་མི་
ཐུབ་ཟླ་བ་དངོས་ཀྱི་སློབ་མ་མཆོག་དགེ་སློང་དཔའ་བོ་རྡོ་རྗེ་ལས་ཧེ་བཛྲ་རྒྱུད་
གསུམ་ཡན་ལག་དང་བཅས་པ་ལ་སོགས་པའི་སྔགས་མང་དུ་གསན། བསམ་
གྱིས་མི་ཁྱབ་པ་ལ་སོགས་པའི་མན་ངག་མང་དུ་ཞུས། ལམ་འབྲས་རྩི་བ་མེད་པ་
ཞིག་ཀྱང་གསན་ཏེ། རྒྱ་གར་དུ་ལོ་བཅུ་གཉིས་བཞུགས་ནས་ལོ་ཙཱ་བ་ཆེན་པོར་
གྱུར་ཏེ། རྒྱལ་བའི་བཀའ་འགྱུར་རིན་པོ་ཆེའི་ཁྲོད་དུ་བཤད་རྒྱུད་ཐུན་མོང་བ་
དཔལ་ཡང་དག་པར་སྦྱོར་བའི་ རྒྱུད་ཆེན་པོ་བརྟག་པ་བཅུ་པ་དང༌། དཔལ་
གསང་བ་རྡོ་རྗེའི་རྒྱུད་ཀྱི་ལེའུ་བཞི་པ། དཔལ་གསང་བ་ཐམས་ཅད་གཅོད་པའི་
རྒྱུད་ཀྱི་རྒྱལ་པོ། དཔལ་འཁོར་ལོ་སྡོམ་པ་གསང་བ་བསམ་གྱིས་མི་ཁྱབ་པའི་
རྒྱུད་ཀྱི་རྒྱལ་པོ། དཔལ་ནམ་མཁའ་དང་མཉམ་པའི་རྒྱུད་ཀྱི་རྒྱལ་པོ། དཔལ་ .
རིན་ཆེན་ཕྲེང་བའི་རྒྱུད་ཀྱི་རྒྱལ་པོ། དཔལ་ཡེ་ཤེས་གསང་བའི་རྒྱུད་ཀྱི་རྒྱལ་པོ།
དཔལ་ཡེ་ཤེས་འབར་ བའི་ རྒྱུད་ཀྱི་ རྒྱལ་ པོ། རྣལ་ འབྱོར་ མ་ ཟླ་ བའི་ ཕྲེང་ བ།
གཞན་ཡང་ རྒྱལ་བའི་བསྟན་འགྱུར་རིན་པོ་ཆེའི་ཁྲོད་ དུ་ ཡང༌། མངོན་ པར་
རྟོགས་པའི་ རིམ་པ། དུར་ཁྲོད་བརྒྱད། དཔལ་ དཔའ་ བོ་ གཅིག་ པའི་ སྒྲུབ་
ཐབས། ཀྱེ་རྡོ་རྗེའི་སྒྲུབ་ཐབས་ཡན་ལག་དྲུག་པ། འབྱུང་པོ་ཐམས་ཅད་པའི་
གཏོར་མ། བདག་མེད་མའི་སྒྲུབ་ཐབས་རྒྱས་པ་བསྟན་པ་བཅས་ཆོས་ཚན་དྲུག་
ཅུ་རེ་བདུན་ཙམ་བསྒྱུར་བར་མཛད་ཅིང༌། སྤ་དྲོའི་ཚུར་ཉེ་བ་རྣམ་ཐང་དཀར་



པོ་ན་བཞུགས་སྐབས། བླ་ མ་ མ་ག་ཡ་དྷ་རས་ཕྲིན་བཏང་ནས་བསུ་རུ་ ཤོག་
གསུངས། ཆོས་ ཅི་ཤེས་དྲིས་པས་རྡོ་རྗེ་ཐེག་པ་ལ་མཁས་པོར་དགོངས་ནས་
དགེས་བས་བསུ་སྟེ་གྲོམ་པ་ལྷ་རྩེའི་བྲག་ཏུ་བཞུགས་ནས་ཆོས་ཀྱི་ཟླ་བོ་བྱས་པས་
ཤིན་ཏུ་མཉེས་ནས་ལོ་ལྔ་བཞུགས་པར་བྱས་བླ་མ་མ་ག་ཡ་དྷ་ར་ལ་གསེར་སྲང་ལྔ་
བརྒྱ་དུས་གཅིག་ལ་ཕུལ་བས་ཐུགས་ཤིན་ཏུ་དགེས་པས་ད་ཁྱོད་ཅི་དགའ་བ་བྱའི་
ཅི་འདོད་གསུངས། ཅི་ཡང་མི་ཞུ་གསུངས་པས། ཡང་ཡང་གསུངས་ནས། འོ་
ན་གསུང་ངག་ འདི་ གཞན་ ལ་ མི་ གསུང་ བར་ཞུ་ བ་ ཕུལ། བླ་ མས་ ཞལ་ གྱིས་
བཞེས་ནས་རྒྱ་གར་དུ་གཤེགས། དགུང་ལོ་ང་གཉིས་པ་བོད་རབ་བྱུང་དང་པོའི་
ཆུ་མོ་ལུག་གི་ལོ་སྟེ་སྤྱི་ལོ་1043ལོར་རང་ཡུལ་མང་མཁར་དུ་མྱུ་གུ་ལུང་བཏབ་
ཅིང་འཆད་ཉན་སྤེལ་པས། གྲུབ་པ་ཐོབ་པའི་སློབ་མ་ཕོ་གསུམ་མོ་བཞི་སྟེ། ཕོ་
གསུམ་ནི་སྐྱེ་སྒོམ་སེ་བོ། གཤེན་སྒོམ་རོག་པོ། དབུས་པ་གྲོང་པོ་ཆེའོ། མོ་བཞི་
ནི་རྟོད་ མོ་ རྡོ་ རྗེ་ མཚོ། དཔྲད་ སྒོམ་ མ་ དཀོན་ནེ། ཤབ་ པ་ མོ་ ལྕམ་ གཅིག
འཕྱང་མོ་ནམ་མཁའ་མོ། དེ་ལ་དང་པོ་དྲུག་ནི་ལུས་མ་སྤངས་བར་གྲུབ་པ་ཐོབ་
བོ། ། འཕྱང་མོ་ནམ་མཁའ་ནི་ཐུན་མོང་གི་དངོས་གྲུབ་ཐོབ་པའོ། ། གཞན་
ཡང་གྲུབ་པ་ཐོབ་པའི་སློབ་མ་མང་དུ་བཞུགས་ཤིང༌། བསྟན་པ་དང་སེམས་
ཅན་གྱི་དོན་རྒྱ་ཆེར་མཛད་ནས་མཐར་དགུང་ལོ་གྱ་གཉིས་པ་བོད་རབ་བྱུང་དང་
པོའི་ཤིང་ཕོ་སྟག་གི་ལོ་སྟེ་སྤྱི་ལོ་1074ལོར་གཟུགས་སྐུའི་བཀོད་པ་ཆོས་དབྱིངས་
སུ་བསྡུས་པ་ཡིན་ནོ།།
ས་ཆེན་ཀུན་དགའ་སྙིང་པོ།
ཁོང་ནི་བོད་རབ་བྱུང་གཉིས་པའི་ཆུ་ཕོ་སྤྲེལ་གྱི་ལོ་སྟེ་སྤྱི་ལོ1092ལོར་ཁ་བ་
ཅན་གྱི་སའི་ཆ་འདི་ལ་དུམ་བུ་གསུམ་དུ་གནས་པ་ལས་བར་གྱི་ཆ། རུ་བཞིའི་ཆ་
ལས་རུ་ལག་གཙང་སྟོད་གྲོམ་པའི་ཡུལ་གྱི་སྟོད་དུ་ཡབ་འཁོན་དཀོན་མཆོག་རྒྱལ་



པོ་དང་། ཡུམ་མ་ཅིག་ཞང་མོ་གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་
བཅས་ཏེ་སྐུ་འཁྲུངས་ཤིང༌། སྐུ་འཁྲུངས་མ་ཐག་ནས་གནམ་ཁའུ་པས་སྐུ་དབང་
དུ་བཞེས་ཏེ་ངེས་པར་སྤྱན་རས་གཟིགས་ཡིན་པའི་བསྔགས་བརྗོད་མཛད་ནས་
མཚན་ཀུན་དགའ་སྙིང་པོ་ཞེས་གསོལ། ཡབ་ཀྱི་དྲུང་ནས་ཐུན་མོང་གི་ཀློག་དང་
ཡིག་རྩིས་སོགས་འཇིག་རྟེན་དང་མཐུན་པའི་རྒྱལ་པོ་དང་བློན་པོའི་ལུགས་ཀྱི་
བསྟན་བཅོས་བརྟག་པ་རྣམ་བརྒྱད་སོགས་ལ་མཁས་པར་སྦྱངས་ཤིང་། དགུང་
ལོ་བཅུ་གཅིག་པར་ཡབ་གཤེགས་ནས་བ་རི་ལོ་ཙཱ་བ་རིན་ཆེན་གྲགས་པ་ཞེས་བྱ་
བའི་ཞབས་ཀྱི་པད་མོ་ཉེ་བར་བསྙེན་ཏེ་ཕ་རོལ་ཏུ་ཕྱིན་པའི་གཞུང་ལུགས་ལ་
འཕགས་པ་དཀོན་མཆོག་བརྩེགས་པ་དང་། སངས་རྒྱས་ཕལ་པོ་ཆེའི་གཞུང་
རབ་ཏུ་དབྱེ་བ་དང་། དེའི་མན་ངག་སྐོར། བྱ་བའི་རྒྱུད་ལ་རྒྱུད་སྡེའི་དུམ་བུ་
ཉིས་བརྒྱ་ཙམ་ཡན་ལག་དང་བཅས་པ་མན་ངག་ཕྲ་མོས་བརྒྱན་པ་དང༌། སྤྱོད་
པའི་རྒྱུད་ལ་གཤིན་རྗེའི་གཤེད་ཁྲོ་བོ་རྣམ་པར་རྒྱལ་བའི་རྒྱུད་ཡན་ལག་དང་
བཅས་པ་དང་། རྣལ་འབྱོར་ཆེན་པོའི་རྒྱུད་ལ་དཔལ་གསང་བ་འདུས་པ་རྩ་བ་
དང་བཤད་པའི་ རྒྱུད་ལྔ་ལ་ སློབ་དཔོན་ འཕགས་ པ་ ཡབ་སྲས་ ཀྱི་དགོངས་པ་
འབྲེལ་བ་དང་བཅས་པ། གཤིན་རྗེའི་གཤེད་དགྲ་ནག་པོའི་རྒྱུད་གསུམ་དང་།
དཔལ་དགྱེས་ པ་ རྡོ་ རྗེ་ རྒྱུད་ གསུམ་ དང་། འཁོར་ ལོ་ བདེ་ མཆོག་ རྩ་ བ་ དང༌
བཤད་པའི་རྒྱུད་གསུམ། རྡོ་རྗེ་གདན་བཞིའི་འགྲེལ་བ། སངས་རྒྱས་མཉམ་
སྦྱོར་གྱི་རྒྱུད་འགྲེལ། སྒྲུབ་ཐབས་བསྡུས་པ། མན་ངག་ཕྲ་མོ་བརྗོད་ཀྱིས་མི་
ལང་བ་གསན་ཅིང་ཁོང་དུ་ཆུད་པར་མཛད་པ་ཡིན་ནོ། ། དེ་ནས་རོང་ངུར་སྨྲིག་
ཏུ་བྲང་ཏི་དར་མ་ སྙིང་པོའི་དྲུང་དུ་དགུང་ལོ་བཅུ་གསུམ་པར་མངོན་པ་ཚར་
གཅིག་གིས་ཐུགས་སུ་ཆུད་པར་མཛད་ནས་བཤད་པ་ཡང་གནང་བ་ཡིན་ནོ། །
བྲང་ཏིའི་ཟུར་ཆོས་པ་དགེ་བའི་བཤེས་གཉེན་ཁྱུང་པོ་པ་ལས་རྒྱལ་བའི་བསྟན་
བཅོས་བྱང་ཆུབ་སེམས་དཔའི་ས་དང༌། སྡོམ་རྣམ་གཉིས་བཅས་གསན་ཏེ་ཁོང་
དུ་ཆུད་པར་མཛད་ཅིང་། དེ་ནས་ཉང་སྟོད་དུ་ཁྱུང་རིན་ཆེན་གྲགས་པ་དང་།



ཟུར་ཆོས་པ་དཔལ་དིག་པ་དང༌། གྲོམ་པ་གཡུ་རྩེ་འཇིད་ཕུར། དགེ་བཤེས་མེ་
ལྷང་རྩེ་བ་སོགས་ལས་ཚད་མ་རྣམ་ངེས་དང༌། རིགས་པ་ཐིགས་པའི་རྒྱ་ཆེར་
འགྲེལ་པ་བམ་པོ་ལྔ་པ་དང་། དབུ་མ་རང་རྒྱུད་ ཤར་གསུམ་ དུ་ གྲགས་ པའི་
གཞུང་རྣམས་ལ་གསན་བསམ་མཛད་ཅིང་། ཡོངས་ཀྱི་དགེ་བའི་བཤེས་གཉེན་
སྒྱི་ཆུ་བ་ལས་དགྱེས་པ་རྡོ་རྗེའི་རྒྱུད་རྒྱས་པ་གསུམ་པ་། རྒྱུད་ཆུང་གསུམ་གྱི་
འགྲེལ་བ་ ཀུ་ མུ་ ཏ་ དང༌། དེའི་ མན་ ངག་ གི་ སྐོར་ གྱིས་ མཚོན་ རྒྱུད་ སྡེ་ རབ་
འབྱམས་ཀྱི་དབང་ལུང་མན་ངག་དང་བཅས་པ་རྣམས་བུམ་པ་གང་བྱོའི་ཚུལ་དུ་
གསན། གཞན་ཡང་རྗེ་བཙུན་ན་རོ་ཏ་པའི་ཐུགས་ཀྱི་སྲས་དཔལ་ཕན་ཕིང་གུ་
བ་དང་། བླ་མ་ཕམ་ཐིང་བ་དང་། བལ་པོ་པཎྜིཏ་པདྨ་ཤྲཱི་དང་། བླ་མ་པུ་ཧྲང་
ལོ་ཆུང་དང༌། རྒྱ་གར་གྱི་རྣལ་འབྱོར་པ་བྷོ་ཏ་རཱུ་ཧུ་ལ་དང༌། བལ་པོ་པཎྜིཏ་
བཛྲ། བླ་མ་རྗེ་དགོན་པ་། མདོ་ཁམས་ཀྱི་སའི་ཆ་འབྲི་ཀླུང་དུ་སྐུ་འཁྲུངས་པའི་
བླ་མ་སྐྱུར་ཨ་སྐྱབས་སོགས་རྒྱ་བོད་བལ་གསུམ་གྱི་མཁས་གྲུབ་དུ་མ་བསྙེན་ནས།
སློབ་དཔོན་འཕགས་པ་ཡབ་སྲས་ཀྱི་དབུ་མ་རིགས་པའི་ཚོགས་དང༌། བསྟོད་
ཚོགས་རྣམས་ཀྱི་རྩ་བ་དང་འགྲེལ་བ། ཡན་ལག་བརྒྱད་པ་སོགས་སྨན་དཔྱད་ཀྱི་
གཞུང་ལུགས་དུ་མ་དང་། བྱ་སྤྱོད་རྣལ་འབྱོར། རྣལ་འབྱོར་བླ་མེད་ཀྱི་རྒྱུད་
སོགས་ཀྱིས་མཚོན་མན་ངག་ལམ་སྐོར་དགུ་དང༌། མན་ངག་སྐོར་ཕྲ་མོ་ཉེར་ལྔ་
དང། མན་ངག་ཐམས་ཅད་ཀྱི་ཡང་སྙིང་གཙོ་བོར་རྣལ་འབྱོར་གྱི་དབང་ཕྱུག་བི་
རུ་པའི་གདམས་ངག་གི་རྒྱབ་བརྟེན་རྒྱུད་རྐྱང་པའི་བཤད་པ་ཤིན་ཏུ་ཟབ་པའི་
ལུགས་དང་ བཅས་ པ་ ཐུགས་ སུ་ ཆུད་ པར་ མཛད་ནས། མདོ་ སྔགས་ གཞུང་
ལུགས་རབ་འབྱམས་ལ་ཐོས་བསམ་ཕྱོགས་མེད་དུ་གནང་སྟེ་ཐོས་པའི་ཕ་རོལ་ཏུ་
སོན་ཅིང༌། བླ་མ་གོང་མ་དེ་དག་ལས་རྡོ་རྗེ་ཐེག་པ་ནོས་པ་གང་ཡིན་པ་དེ་དག་
གི་རྗེས་སུ་བཟླས་པའི་ལུང་དང་། སེམས་བསྐྱེད་དང་རིག་པ་གཏད་པའི་ཆོ་ག་
དང་། རྒྱུད་སྡེ་བཞིའི་དབང་བསྐུར་བ་དང༌། བྱིན་གྱིས་བརླབ་པ་དང་བཅས་
པ། སྒྲུབ་པའི་ལུང་དང་། རྗེས་སུ་གནང་བའི་ལུང་དང༌། བཤད་པའི་ལུང་



དང་བཅས་པ་རྣམས་བརྒྱུད་པ་སོ་སོའི་ཆོ་ག་མ་འདྲེས་ཤིང་གང་གི་ཡང་ཡན་
ལག་མ་ཚང་བ་མེད་པའི་ཆོ་ ག་ ཐམས་ཅད་ནོས་ཤིང་ཐུགས་སུ་ཆུད་པར་བྱས་
ནས་སྐལ་བ་དང་འཚམ་པའི་འགྲོ་བ་རྣམས་རྗེས་སུ་འཛིན་པར་མཛད་པ་ཡིན་
ནོ། ། གསང་སྔགས་རྡོ་རྗེ་ཐེག་པའི་སྒོ་ནས་ཏིང་ངེ་འཛིན་དང་རྫུ་འཕྲུལ་ལ་
སོགས་པའི་ཡོན་ཏན་གྱི་ཚོགས་བསམ་གྱིས་མི་ཁྱབ་པ་ལ་མངའ་དབང་འབྱོར་
ཞིང་རྗེ་བཙུན་འཇམ་དཔལ་ལས་ཆོས་གསན་པ་སོགས་ངོ་མཚར་བའི་རྣམ་ཐར་
དུ་མ་བསྐྱངས། ལྷག་པར་དུ་ཞང་དགོན་པ་བ་ལས་ལོ་བཞིའི་རིང་དུ་ཕ་ཆོས་
དཀར་པོ་གསུང་ངག་རིན་པོ་ཆེ་ལམ་འབྲས་བུ་དང་བཅས་པ་མ་ལུས་པ་ཐུགས་
སུ་ཆུད་པར་མཛད། དགུང་ལོ་ཉི་ཤུ་པར་བླ་མ་བ་རི་བས་ཁོང་ལ་གདན་ས་
གཏད་ནས་ཞི་བར་གཤེགས། དགུང་ལོ་ལྔ་བཅུ་པར་གསང་སྔགས་ཀྱི་བཀའ་རྒྱ་
ལོ་བཅོ་བརྒྱད་ཡོད་པ་གྲོལ་ནས་གང་ཟག་སོ་སོའི་མོས་བློ་ལྟར་འཆད་ཉན་གྱི་
བསྟན་པ་དར་བར་མཛད་ཅིང༌། དད་པ་དང་སྒྲུབ་པའི་སྒོ་ནས་བླ་མ་རྣམས་ཀྱི་
ཐུགས་མཉེས་པར་མཛད་དེ། གདུལ་བྱ་དུ་མ་སྨིན་གྲོལ་གྱི་ལམ་ལ་བཀོད་དེ་
བསྟན་འགྲོའི་བྱ་བ་རྒྱ་ཆེར་མཛད་ནས། གསུང་གི་བདུད་རྩི་བཞེས་པའི་སློབ་མ་
ཡང༌། སློབ་དཔོན་བསོད་ནམས་རྩེ་མོས་མཚོན་མཆོག་གསུམ་ཐོབ་པ་གསུམ།
བཟོད་པ་ཐོབ་པ་བདུན། རྟོགས་ལྡན་བརྒྱད་ཅུ་བཅས་ གྲགས་ཆེ་བའི་བརྒྱུད་
འཛིན་གྱི་སློབ་མ་བགྲང་ལས་འདས་པ་བསྐྲུན་ཅིང་། རྩོམ་པ་ ལེགས་བཤད་ཀྱི་
ཕྲེང་བ་གསར་དུ་སྤེལ་བ་ཡང་ལམ་འབྲས་བསྡུས་དོན་མ། དཔལ་ལྡན་བི་རུ་པ་
ལབསྟོད་པ་དང༌། རྡོ་རྗེ་གུང་གི་ཐོབ་ཡིག སློབ་དཔོན་མཚོ་སྐྱེས་ཀྱི་ལོ་རྒྱུས་
བཅས་གསུང་འབུམ་པོད་གཉིས་རྗེས་འཇུག་གདུལ་བྱའི་གསོས་སུ་བཞག་ནས།
གདུལ་བྱའི་སྐྱེ་བོ་ཕལ་ཆེར་དང་མཐུན་པར་སྣང་བའི་ཕ་རོལ་ཏུ་ཕྱིན་པ་དྲུག་
དང་ལྡན་ཞིང་ལམ་རིམ་པ་གཉིས་ཀྱིས་མཛེས་པར་བྱས་ནས་བསྡུ་བའི་དངོས་པོ་
བཞིས་སེམས་ ཅན་གྱི་དོན་འབའ་ཞིག་བསྒྲུབས་ནས་། མཐར་དགུང་གྲངས་
དྲུག་ཅུ་ རྩ་ བདུན་ པ་ བོད་ རབ་ བྱུང་ གསུམ་ པའི་ ས་ ཕོ་ སྟག་ གི་ ལོ་ སྟེ་སྤྱི་ ལོ་



1158ལོར་གཡས་རུ་སྐྱ་བོ་ཁ་གདངས་སུ་གཟུགས་སྐུའི་བཀོད་པ་ཆོས་དབྱིངས་
སུ་བསྡུས་པ་ཡིན་ནོ། །
སློབ་དཔོན་བསོད་ནམས་རྩེ་མོ།
ཁོང་ནི་བོད་རབ་བྱུང་གཉིས་པའི་ཆུ་ཕོ་ཁྱི་ཡི་ལོ་སྟེ་སྤྱི་ལོ་1142ལོར་དཔལ་
ལྡན་ས་སྐྱ་རུ་ཡབ་ས་ཆེན་ཀུན་དགའ་སྙིང་པོ་དང་། ཡུམ་མ་གཅིག་འོད་སྒྲོན་
གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས། རྒྱ་གར་
འཕགས་པའི་ཡུལ་དུ་མི་ཐུབ་ཟླ་བ་སོགས་པཎྜིཏ་བཅུ་གཅིག་བརྒྱུད་ནས་སྐྱེ་བ་
བཞེས་ཏེ་འགྲོ་དོན་མཛད་པས་ཡུམ་ལ ་ བཙས་མ་ཐག་ཏུ་སཾསྐྲྀཏའི་སྐད་ཀྱིས་
བདག་ནི་བྱིས་ པའི་ སྤྱོད་པ་ལས་འདས་ པའོ་ ཞེས་ལན་ གཉིས་ སུ་ བརྒྱུད་ནས་
གསུངས་ཤིང་དུས་ཀུན་ཏུ་ སྐྱིལ་མོ་ཀྲུང་བྱས་ པས་ཡ་མཚན་པར་གྱུར་ཏོ། །
དགུང་ལོ་གསུམ་པར་རྗེ་བཙུན་འཇམ་དབྱངས། དཔལ་ཀྱེ་རྡོ་རྗེ། རྗེ་བཙུན་
སྒྲོལ་མ། རྗེ་བཙུན་ མི་ གཡོ་བ་རྣམས་ ཀྱི་ ཞལ་ གཟིགས་ཤིང༌། རྒྱུད་ གསུམ།
བདེ་མཆོག་རྩ་རྒྱུད། ཀུན་ལས་བཏུས་པ་དང་ལྔ་ཐུགས་ཐོག་ནས་གསུངས། དེ་
ནས་ཡབ་ལས་རྡོ་རྗེ་ཐེག་པས་བསྡུས་པའི་རྒྱུད་འགྲེལ། སྒྲུབ་དཀྱིལ། དབང་།
བྱིན་རླབས། གདམས་ ངག་ ཕྱག་ བཞེས། ཁྲིད་ བཀའ་ ལུང་ བཀའ་ བཅས་
ལེགས་པར་གསན་ནས་མ་ལུས་པ་ཐུགས་སུ་ཆུད་པར་མཛད་དེ། དགུང་ལོ་བཅུ་
བདུན་པར་རྒྱུད་སྡེ་བཅུ་བཞི་ ཐུགས ་ནས་གསུངས་ ཤིང་རྡོ་རྗེ་ཐེག་པ་མཐའ་
དག་ལ་མཁས་པར་རྒྱ་བོད་ཀུན་ཏུ་གྲགས། རྡོ་རྗེ་གདན་གྱི་ཡ་ཐེམ་ལ་འཇམ་
དཔལ་གྱི་ སྤྲུལ་ པ་ མཁན་པོ་ བསོད་ནམས་རྩེ་མོ་རྡོ་རྗེ་ ཐེག་ པ་ མཐའ་ དགོ་ གི་
དབང་ཕྱུག་དམ་ པ་ ས་སྐྱར་སྐྱེས་ཟེར་ བའི་ མཁའ་ འགྲོ་ མའི་ ཡི་ གེ་ བྲིས་ པ་ ཀོ་
ཤམྦྷའི་པཎྜིཏ་དེ་ཝ་མ་ཏིས་ཕྱོགས་ཀུན་ཏུ་གྲགས་པ་བོད་ཉིད་ལ་རྩད་ཆོད་ཟེར།
དེ་ནས་གདན་ས་གཅུང་པོ་གྲགས་པ་རྒྱལ་མཚན་ལ་གཏད་ནས་དབུས་ཕྱོགས་སུ་
10



བྱོན། གསང་ཕུ་ནེའུ་ཐོག་ཏུ་ཕྱ་པ་ཆོས་ཀྱི་སེང་གེ་ལས་ལོ་བཅུ་གཅིག་གི་བར་དུ་
ཚད་མ་རིག་པ་སོགས་སློབ་གཉེར་མཐར་ཕྱིན་མཛད་ཅིང་། མཁས་པའི་གྲགས་
པ་ཐོབ་སྟེ་ཇོ་སྲས་ བཞིའི་ ཡ་ གྱལ་འཁོན་ཇོ་སྲས་རྩེ་མོ་ཞེས་ཡོངས་ སུ་ གྲགས།
དགུང་ལོ་ཉེར་དྲུག་པར་ན་ལ་རྩེའི་གནས་པོ་ཆེའི་གཙུག་ལག་ཁང་དུ་ཆོས་ལ་
འཇུག་པའི་སྒོ་ཞེས་བྱ་བའི་བསྟན་བཅོས་མཛད་ཅིང༌། གཞན་ཡང་ཉིན་མཚན་
ཀུན་ཏུ་ཡི་དམ་གྱི་ལྷ་དང་། རྗེ་བཙུན་རྣལ་འབྱོར་དབང་ཕྱུག་དཔལ་བི་རུ་པ་ལ་
མངོན་སུམ་དུ་རྒྱུན་མ་ཆད་པ་ཆོས་ཚུལ་བསམ་གྱིས་མི་ཁྱབ་པ་གསན་ཅིང་ཐེ་
ཚོམ་བཅད་པར་མཛད་པས་ཤེས་བྱ་རིག་པའི་གནས་ཐམས་ཅད་ལ་བསྙེལ་བ་མི་
མངའ་བར་གྱུར། དགུང་ལོ་ཉེར་བདུན་པར་འཛམ་བུ་གླིང་གི་བསྟན་པའི་སྲོག་
ཤིང་ཆེན་པོ་ཡིན་ནོ་ཞེས་པའི་མཚན་སྙན་ཐོབ། དགུང་ལོ་ཉེར་བརྒྱད་པར་
གཟིམས་ཁང་རྙིང་པར་ལམ་འབྲས་གསུངས་པས་ལྟ་བའི་ཁྲིད་ཀྱི་སྐབས་སུ་ཚེས་
གཅིག་གི་ ཉིན་ སློབ་ མ་ རྣམས་ ཀྱི་ སྣང་ངོ་ལ་ མི་ ཡི་ འདུ་ ཤེས་ ནུབ་ནས་ འཇམ་
དབྱངས་དང་སྤྱན་རས་གཟིགས་ཀྱི་སྐུ་དངོས་སུ་མཇལ་ཞིང༌། མདོར་ན་དམ་པ་
འདི་ཉིད་ཀྱི་སྐུ་ཚེ་ཧྲིལ་པོར་གཡེལ་བ་མེད་པར་འཆད་རྩོད་རྩོམ་གསུམ་དང་།
རིམ་གཉིས་ཀྱི་རྣལ་འབྱོར་འབའ་ཞིག་ལ་གཞོལ་ཞིང་། རྗེས་ཐོབ་སྒྱུ་མ་ལྟ་བུར་
མཁྱེན་ནས་སྦྱིན་པ་རྣམ་བཞིས་སེམས་ཅན་རྣམས་ཚིམ་པར་མཛད་ཅིང་། པོ་ཏ་
ལ་དང་ཟངས་མདོག་དཔལ་རི། ཨུ་རྒྱན་གྱི་ཡུལ་སོགས་སུ་རྫུ་འཕྲུལ་གྱིས་བྱོན་
ཏེ་དཔའ་བོ་མཁའ་འགྲོ་རྣམས་དང་ཚོགས་ཀྱི་སྤྱོད་པའི་བརྟུལ་ཞུགས་ལ་རོལ་ཏེ་
ཉིན་ཕྱེད་ཙམ་གྱིས་ཕྱིར་ཕེབས་པ་སོགས་རྫུ་འཕྲུལ་དུ་མ་ལ་མངའ་དབང་འབྱོར།
དམ་པ་འདི་ཉིད་ཀྱི་ཞལ་གསུང་ལས་སྐྱེས་པའི་སློབ་མ་ གྲགས་ཆེ་བ་ནི། རྗེ་
བཙུན་གྲགས་པ་རྒྱལ་མཚན་༼ང་། གཙུག་ཏོར་དབོན་པོ། ·རྨོག་ སྟོན་ནམ་
མཁའ་རྗེ་བ། ཇོ་ལྕགས་སོགས་སློབ་ཚོགས་ནམ་མཁའི་སྐར་ཚོགས་དང་མཉམ་
པར་གྱུར། རྩོམ་པའི་ལེགས་བཤད་ཀྱི་ཕྲེང་བ་གསར་དུ་མཛད་པ་ལ་ཡང་ས་སྐྱ་
བ་ཆེན་པོ་ལ་བསྟོད་པ་དང༌། ལམ་འབྲས་བརྒྱུད་པའི་གསོལ་འདེབས་འབྲེལ་



མར་ཡོད་པ། རྒྱུད་སྡེ་སྤྱིའི་རྣམ་གཞག བརྟག་གཉིས་ཀྱི་རྣམ་བཤད་ཉི་མའི་
འོད་ཟེར། སམྦུ་ཊའི་འགྲེལ་པ་གནད་ཀྱི་གསལ་བྱེད། དཔལ་ཀྱེ་རྡོ་རྗེའི་མངོན་
རྟོགས་རྒྱས་པ། བླ་མ་བརྒྱུད་པའི་ལོ་རྒྱུས། བྱིས་པ་བདེ་བླག་ཏུ་འཇུག་པ་ལ་
སོགས་སྔོན་མེད་ཀྱི་ལེགས་བཤད་པོད་གསུམ་རྗེས་འཇུག་གདུལ་བྱའི་གསོས་སུ་
བཞག་ཅིང་། གདན་ས་ལོ་ གསུམ་ མཛད་ནས་ གཅུང་ལ་ གདན་ སའི་ མཐིལ་
གཞུག་གཏད་དེ་ ཕལ་ཆེར་དབེན་ པ་ ལ་ གཞོལ་ བ་ མཛད་ ནས་ མཐར་ དགུང་
གྲངས་ ཞེ་ གཅིག་ པ་ བོད་ རབ་ བྱུང་ གསུམ་ པའི་ ཆུ་ ཕོ་ སྟག་ གི་ ལོ་ སྟེ་ སྤྱི་ ལོ་
1182ལོར་རྒྱ་གར་མ་ག་དྷར་གཟུགས་སྐུའི་བཀོད་པ་ཆོས་དབྱིངས་སུ་བསྡུས་པ་
ཡིན་ནོ། །
རྗེ་བཙུན་གྲགས་པ་རྒྱལ་མཚན།
ཁོང་ནི་བོད་རབ་བྱུང་གསུམ་པའི་མེ་མོ་ཡོས་ཀྱི་ལོ་སྟེ་སྤྱི་ལོ་1147ལོར་
དཔལ་ལྡན་ས་སྐྱར་ཡབ་ས་ཆེན་ཀུན་དགའ་སྙིང་པོ་དང་། ཡུམ་མ་གཅིག་སྒྲོན་
གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས། ཅུང་
ཟད་མནོ་ཤེས་པ་ནས་དབེན་པ་ལ་དགེས་ཤིང་བརྐམ་ཆགས་མེད་པ་ཡོན་ཏན་གྱི་
ཆ་ཁོ་ན་སྒྲུབ་པ་ལ་བརྩོན་ཞིང་བྱིས་པའི་སྤྱོད་པ་ལས་འདས་པ་ཞིག་ ཏུ་ གྱུར་
ཏོ། ། དེ་ནས་དགུང་ལོ་བརྒྱད་ལོན་པ་དང་བྱང་ཆུབ་སེམས་དཔའ་ཟླ་བ་རྒྱལ་
མཚན་ཞེས་བྱ་བའི་སྡོམ་བརྩོན་ཆེན་པོ་དེ་ལས་ཚངས་པར་སྤྱོད་པའི་དགེ་བསྙེན་
ནོས་ཏེ། བསླབ་པར་བྱ་བའི་ཕྱོགས་ཕྲ་བའི་ཕྲ་བ་ལ་ཡང་བྱིས་པ་ཉིད་ནས་སྤྱན་
གྱི་འབྲས་བུ་བཞིན་འཚོ་བ་ཞིག་གོ དགུང་ལོ་བཅུ་པར་བྱང་ཆུབ་སེམས་དཔའི་
སྡོམ་པ་ཉི་ཤུ་པ་ལ་སོགས་པ་དུ་མ་དང་བཅས་པ་མཁྱེན། དགུང་ལོ་བཅུ་གཅིག་
པར་རང་གི་སློབ་དཔོན་རྣམས་ཀྱིས་གཙོ་བྱས་པའི་མཁས་པ་རྣམས་ཀྱིས་ཞུས་
ངོར་གཞུང་དོན་ཐུགས་ལས་གསུངས་པས། ཚོགས་ པ་ ཐམས་ ཅད་ངོ་མཚར་



4
སྐྱེས་ནས་བློ་གྲོས་ཆེན་པོ་ཞེས་བྱ་བར་མཚན་གསོལ། དགུང་ལོ་བཅུ་གཉིས་པར
ཐོ་རངས་ཀྱི་ཆ་ལ་བཅོམ་ལྡན་འདས་དགེས་པ་རྡོ་རྗེ་རྒྱུད་གསུམ་གྱི་པུསྟི་གསོལ་
བའི་མནལ་ལམ་བྱུང་བ་དང་། དེ་ཉིད་ཀྱི་ཚེ་ཆོས་ཐམས་ཅད་ཀྱི་དེ་ཁོ་ན་ཉིད་
ཁོང་དུ་ཆུད་པར་གྱུར། དེའི་ཚེ་རྩ་རྒྱུད་བརྟག་པ་གཉིས་པ་གསུང་བར་བཞེད་
པ་ན་བླ་མ་ས་སྐྱ་བ་ཆེན་པོ་སྐུ་གཤེགས། དེའི་འདད་ལ་ཕྱོགས་མེད་ཀྱི་དགེ་བའི་
བཤེས་གཉེན་ཆེན་པོ་རྣམས་སྤྱན་དྲངས་ནས་དུས་གསུམ་ཁེགས་སོ་ཞེས་པའི་
ཆོས་འཁོར་དང་སྦྱིན་གཏོང་རྒྱ་ཆེན་པོ་མཛད་པའི་དུས་སུ་རང་གི་སློབ་དཔོན་དུ་
གྱུར་པ་གཉན་དང་ཞང་ལ་སོགས་པ་དག་གིས་གཙོས་བྱས་པའི་མཁས་པ་རྣམས་
ཀྱིས་ཞུ་བ་ཕུལ་བའི་ངོར་བརྟག་པ་གཉིས་པ་ཐུགས་ནས་གསུངས་པས་ཐམས་
ཅད་ངོ་མཚར་བའི་གནས་སུ་གྱུར། དགུང་ལོ་བཅུ་གསུམ་པར་གཅེན་རིན་པོ་ཆེ་
བསོད་ནམས་རྩེ་མོས་ས་སྐྱའི་གདན་སར་བཀོད་ཅིང་། གསང་སྔགས་ཀྱི་གཞུང་
གི་བཤད་པ་དུ་མ་མཛད། གདམས་ངག་བླ་མའི་བཀའ་རྒྱ་ལོ་དགུ་མཛད་པ་ལ་
ལོ་བཅུ་གསུམ་གྱི་བར་དུ་མ་གསུངས་ཞེས་གསུང་ངོ༌། ། གཞུང་འཆད་པའི་བར་
སྐབས་རྣམས་ སུ་ རང་ གི་ སློབ་ དཔོན་ གཞན་ དང་ གཞན་ རྣམས་ ལས་ གཞུང་
ལུགས་ཐ་དད་པ་དུ་མ་གསན་ཏེ། རྣལ་འབྱོར་བླ་ན་མེད་པ་ལ་དགེས་པ་རྡོ་རྗེ་རྩེ་
བ་དང་བཤད་པའི་རྒྱུད་མཐའ་དག་དང༌། འགྲེལ་བ་སྒྲུབ་ཐབས་ཡན་ལག་དང་
བཅས་པའི་བཞེད་སྲོལ་མི་འདྲ་བ་དུ་མ་ དང་ བཅས་ པ་ དང༌། བདེ་མཆོག་
འཁོར་ལོ་རྩ་བ་དང་བཤད་པའི་རྒྱུད་ཡན་ལག་དང་བཅས་པ་དང་། ཞལ་གྱི་
ལུང་ཡན་ལག་དང་བཅས་པའི་མན་ངག དཔལ་དུས་ཀྱི་འཁོར་ལོ་ཕྱི་ནང་གི་
རྩིས་མན་ངག་དང་བཅས་པ། རྣལ་འབྱོར་གྱི་རྒྱུད་འཕགས་པ་དེ་ཁོ་ན་ཉིད་
བསྡུས་པ་འགྲེལ་པ་དེ་ཁོ་ན་ཉིད་སྣང་བ་དང་བཅས་པའི་རྒྱུད་ཡན་ལག་དང་
བཅས་པ་དང༌། བྱ་བའི་རྒྱུད་གསང་བ་སྤྱི་རྒྱུད་དང་བཅས་པ་ཐུགས་སུ་ཆུད་
དོ། ། གཞན་ཡང་སློབ་དཔོན་གཞན་དང་གཞན་རྣམས་ལས་ཕ་རོལ་ཏུ་ཕྱིན་
པའི་གཞུང་ གི་ མདོ་ དང་ བསྟན་ བཅོས་ཀྱི་ཆ་ དུ་ མ་ དང༌། གསང་ སྔགས་ ཀྱི་
13



གཞུང་ཕྲན་ཚེགས་རྣམས་དང་། མན་ངག་གི་བྱེ་བྲག་དཔག་ཏུ་མེད་པ་གསན་
ཏེ་ཐོས་པའི་ཕ་རོལ་ཏུ་སོན་ཏེ། སྒྲུབ་པ་གཉིས་ལ་ཐུགས་གཞོལ་བའི་ རིམ་པ་
གཉིས་ལ་བརྟན་པ་ཆེན་པོ་ཐོབ་པའི་ངེས་པའི་ཤེས་པ་སྐྱེ་ཞིང་། ཡི་དམ་གྱི་ལྷས་
བྱིན་གྱིས་བརླབས་པ་དང༌། བསམས་ན་ཤེས་པའི་མངོན་པར་ཤེས་པ་ལ་སོགས་
པ་དང་། ནང་དུ་ཡང་དག་པར་འཇོག་པ་ལ་སོགས་པ་བསམ་གྱིས་མི་ཁྱབ་ཅིང་།
ཆོས་འཆད་སྐབས་གཞན་གྱིས་བརྩད་ཅིང་དྲིས་པ་ན་ཆོས་དང་མཐུན་པའི་ལན་
འདེབས་པ་ནི་སྤོབས་པ་ཐོགས་པ་མི་མངའ་བར་ལུང་དང་རིགས་པས་ཕ་རོལ་གྱི་
ལོག་རྟོག་སེལ་བ་ལ་རྟོག་གེ་པ་ཆེན་པོ་སྒྲ་ཡི་ཆ་ལ་མ་རྨོངས་པ་དག་གིས་ཀྱང་བ་
སྤུ་ལྡང་བ་ཞིག་གོ གྲུབ་པའི་མཚན་མ་མངོན་དུ་བརྙེས་པ་ཁ་ཆེ་པཎ་ཆེན་གྱིས་
ཉི་མ་གཟའ་འཛིན་ཡོད་པར་དུས་བཏབ་པར་ཁོང་གིས་གཟའ་འཛིན་མེད་པར་
བསྒྱུར་བར་མཛད་པས། ཁ་ཆེ་པཎ་ཆེན་གྱིས་དམ་པ་འདི་ཉིད་གསང་བ་འདུས་
པའི་དཀྱིལ་ འཁོར་ དུ་ གཟིགས་ ཏེ་ མ་ ཧཱ་ བཛྲ་དངོས་ སུ་ འདུག་ ཅེས་ བསྔགས་
བརྗོད་མཛད། དབུ་རྩེ་རྙིང་མའི་གཙུག་ལག་ཁང་དང༌། རྒྱལ་བའི་གསུང་རབ་
མདོ་སྡེ་དང་རྒྱུད་སྡེ་འགྱུར་རོ་ཅོག་ཕལ་ཆེར་རྒྱུ་རིན་པོ་ཆེ་དང་པོ་དང་གཉིས་པ་
ལས་བསྐྲུན་པར་མཛད་ཅིང༌། ཆོས་བཞིན་སྒྲུབ་པའི་དགེ་འདུན་བརྒྱ་རྩ་བརྒྱད་
ཀྱི་ཞབས་འབྲིང་མཛད་ནས་ ཡོ་བྱད་ ཕལ་ཆེར་ བསྒྲུབས་པ་མ་ཟད། དཀོན་
མཆོག་གསུམ་གྱི་ཉེ་བར་མཁོ་བའི་མཆོད་པའི་བཀོད་པ་དང༌། མར་མེ་ཕྲེང་བ་
དང༌། ཆེན་པོ་ལ་འོས་པ་གདུགས་དང་རོལ་མོའི་ཆ་བྱད་དུ་མ་དང་། བླ་བྲེ་
དང་། ལྷབ་ལྷུབ་ཀྱི་བཀོད་པ་མཐའ་དག་བདེ་བར་གཤེགས་པའི་བསྟན་པ་མི་
ཉམས་ཤིང་འཕེལ་བར་བྱ་བའི་དོན་ཁོ་ན་མཛད་དོ། ། དབུལ་ཕོངས་ལ་སྦྱིན་པ་
གཏོང་བ་ སོགས་ ཆོས་ ཕྱོགས་ ཀྱི་བྱ་བ་ ཁོ་ ནར་ གཏོང་ བར་ མཛད་ པས། སྐུ་
གཤེགས་སྐབས་གདན་དང་ན་བཟའ་ཆ་ཚང་གཅིག་མ་གཏོགས་དངོས་པོ་གང་
ཡང་མ་ལུས་པར་མཛད་ཅིང༌། འཇམ་མགོན་ས་སྐྱ་པཎྜིཏ་ཀུན་དགའ་རྒྱལ་
མཚན་ལ་སོགས་པའི་མཁས་ཤིང་གྲུབ་པ་བརྙེས་པའི་སློབ་ཚོགས་ནམ་མཁའི་
14



སྐར་ཚོགས་ལྟར་བསྐྲུན་པར་མ་ཟད། ལེགས་པར་བཤད་པའི་ཆ་གསུང་རབ་
གསར་དུ་མཛད་པ་ཡང་ལམ་འབྲས་བརྒྱུད་པའི་གསོལ་འདེབས། རྒྱུད་གསུམ་
རིན་པོ་ཆེའི་ལྗོན་ཤིང༌། རྒྱུད་སྡེ་དུམ་བུ་བརྒྱ་བཅུ་གསུམ་པ། རྗེ་བཙུན་ས་སྐྱ་བ་
ཆེན་པོའི་རྣམ་ཐར། བླ་མ་ལྔ་བཅུ་པའི་འགྲེལ་བ། འཇམ་དབྱངས་ཆེན་མོ་
སོགས་པོད་བཞི་རྗེས་འཇུག་གདུལ་བྱའི་གསོས་སུ་བཞག་ནས། བཤད་སྒྲུབ་
འཁོར་ལོ་གཉིས་ལྡན་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་བླ་ལྷག་ཏུ་སྤེལ་ཏེ་
མཐར་དགུང་གྲངས་བདུན་ཅུ་པ་བོད་རབ་བྱུང་བཞི་པའི་མེ་ཕོ་བྱི་བའི་ལོ་སྟེ་སྤྱི་
ལོ་1216ལོར་དགོངས་པ་ཆོས་དབྱིངས་སུ་གཤེགས་པ་ཡིན་ནོ། །
ས་པཎ་ཀུན་དགའ་རྒྱལ་མཚན།
ཁོང་ནི་བོད་རབ་བྱུང་གསུམ་པའི་ཆུ་ཕོ་སྟག་གི་ལོ་སྟེ་སྤྱི་ལོ་1182ལོར་
དཔལ་ལྡན་ས་སྐྱ་རུ་ཡབ་འཁོན་དཔལ་ཆེན་འོད་པོ་ཆེ་དང༌། ཡུམ་མ་ཅིག་གར་
ཕུ་མ་ཉི་ཁྲི་ལྕམ་ཞེས་བྱ་བ་གཉིས་ཀྱི་སྲས་སུ་ངོ་མཚར་བའི་དགེ་མཚན་དུ་མ་དང་
བཅས་ཏེ་སྐུ་འཁྲུངས་ཤིང་་མཚན་དཔལ་ལྡན་དོན་གྲུབ་ཏུ་གསོལ། དེ་ནས་སྐྱེད་
བསྲིངས་ཏེ་གོག་ཐལ་ཐུབ་པའི་དུས་སུ་སྐྱེ་བ་སྔ་མའི་བག་ཆགས་སད་པའི་སྟོབས་
ཀྱིས་སཾསྐྲྀཏའི་སྐད་སྨྲ་བ་དང་། ཡི་གེའི་བྱེ་བྲག་རྒྱ་བོད་ཡིག་ལ་སོགས་པ་དང་།
རྩིས་དང༌། གསོ་དཔྱད་དང༌། རི་མོ་ལ་ སོགས་པ་བྱེ་བྲག་ ཐམས་ ཅད་ཀྱང་
བསླབ་པ་ཙམ་གྱིས་ཚེགས་མེད་དུ་མཁྱེན་ཅིང་། གཞོན་ནུ་ནས་ཡོན་ཏན་གྱི་
གཏེར་ཆེན་པོར་གྱུར་པས་མཁས་པ་གཞན་དུ་མ་དང༌། ཉིད་ཀྱི་སློབ་དཔོན་དུ་
གྱུར་པ་དེ་དག་ཀྱང་སྤྲུལ་པ་དང་བྱིན་གྱིས་བརླབས་པ་ཡིན་གྱི་རང་རྒྱུད་པ་མ་
ཡིན་ནོ་ཞེས་གསུང་ཞིང་ཀུན་གྱིས་ངོ་མཚར་དུ་འཛིན་ཏོ། ། ཁུ་བོ་གྲགས་པ་རྒྱལ་
མཚན་ལས་དགེ་བསྙེན་ གྱི་ སྡོམ་ པ་ བཞེས་ཏེ་མཚན་ ཀུན་ དགའ་རྒྱལ་ མཚན་
གསོལ། གཞན་ཡང་གཞོན་ནུ་ཉིད་ནས་རང་གི་ཡབ་ལས་དགེས་པ་རྡོ་རྗེའི་སྒྲུབ་



ཐབས་མཚོ་སྐྱེ་དང་། ཡན་ལག་དྲུག་པ་དང༌།: དབང་ཆུ། རབ་གནས། སྦྱིན་
སྲེག་གི་ཆོ་ག འཁོར་ལོ་བདེ་མཆོག་ལོ་ཧི་པ། རྡོ་རྗེ་དྲིལ་བུའི་སྐོར་གསུམ། མི་
གཡོ་བ། རྡོ་རྗེ་རྣམ་འཇོམས་མ་ལ་སོགས་པའི་སྒྲུབ་ཐབས་ཐུགས་དམ་དུ་མཛད་
པ་རྣམས་དང༌། བླ་མ་ལྔ་བཅུ་པ། སྡོམ་པ་ཉི་ཤུ་པ། ཕྱག་ན་རྡོ་རྗེ་མདོ་ལུགས་
བརྟག་པའི་སྐོར་དང་བཅས་པ། སྨན་དཔྱད་ཀྱི་གཞུང་མན་ངག་རྣམས་གསན་
ཅིང་ཐུགས་སུ་ཆུད་པར་མཛད་དོ། ། དགུང་ལོ་བརྒྱད་པར་མཚོ་སྐྱེས་ལ་བཤད་
པ་མཛད། བཅུ་གཉིས་པ་ལ་རྒྱུད་བརྟག་གཉིས་ལ་བཤད་པ་མཛད། བཅུ་བཞི་
པ་ལ་སམྦྷཊ་གསུངས། བཅོ་ལྔ་པར་ཡབ་མེས་ཀྱི་ཆོས་མ་ལུས་པ་ཐུགས་སུ་ཆུད་
པར་མཛད་ཅིང༌། ཐོག་མར་བཤེས་གཉེན་དམ་པ་ཇི་སྙེད་ཅིག་བསྙེན་ཅིང་གང་
ལས་དྲི་མ་མེད་ པའི་རྒྱུད་དང་མདོ་སྡེ་དང་བསྟན་བཅོས་མ་ལུས་གསན་ ཅིང་
ཐུགས་སུ་ཆུད་པར་མཛད་པ་དང་། སྒྲོ་འདོགས་ པ་དང་། སྐུར་བའི་མཐའ་
གཉིས་པོ་རྣམ་པར་བསལ་ཏེ། ཇི་ལྟར་གནས་པའི་དོན་མདོ་ཙམ་ཞིག་རྟོགས་པ་
གང་ཡིན་དེ་འདིར་བརྗོད་པ་ནི་འདི་ལྟ་སྟེ། དེ་ཡང་སྡོམ་བརྩོན་དམ་པ་འདིས་
ཆོས་ཀྱི་རྗེ་ཁམས་གསུམ་གྱི་རྣམ་པར་འདྲེན་པ་ཐུན་མོང་མ་ཡིན་པར་གྱུར་པ་རྗེ་
བཙུན་རིན་པོ་ཆེ་རྒྱལ་མཚན་གྱི་ཞབས་དང་། དགེ་པའི་བཤེས་གཉེན་སྒྱི་ཆུ་བ་
སོགས་རྡོ་རྗེ་ སློབ་དཔོན་དུ་མ་བསྙེན་ནས། དྲི་མ་མེད་པའི་རྒྱུད་ སྡེ་ཆེན་པོ་
རྣམས་རྩ་བ་དང་བཤད་པའི་རྒྱུད་དང་བཅས་པ། དེ་དག་སོ་སོའི་དགོངས་པ་
གསལ་བར་བྱེད་པའི་རྣམ་འགྲེལ་དུ་མ་དང་། རྒྱུད་སྡེ་སོ་སོའི་དགོངས་པ་དང་
མཐུན་པའི་དཀྱིལ་འཁོར་གྱི་ཆོ་ག་དང༌། དེའི་ལྷ་མཉེས་པར་བྱེད་པ་ སོ་སོའི་
སྒྲུབ་པའི་ ཐབས་མ་ལུས་པ་དང༌། ཟབ་མོར་ གྱུར་ པའི་རྒྱུད་སྡེ་མ་ལུས་ པའི་
གཅེས་པའི་གནད། དཔལ་ལྡན་ཆོས་སྐྱོང་རྣལ་འབྱོར་གྱི་དབང་ཕྱུག་བི་རུ་པ་ལ་
སོགས་པ་དངོས་གྲུབ་བརྙེས་པ་མཐའ་དག་གི་དགོངས་པ། སྐྱེ་བ་འདི་ཉིད་ལ་
འཚང་རྒྱ་བའི་སྒྲུབ་ཐབས་ཀྱི་གནད་ཁྱད་པར་ཅན་མན་ངག་རིན་པོ་ཆེ་ཐམས་
ཅད་ཀྱི་མཛོད་འཛིན་པ། བླ་མ་དམ་པ་གུ་གུ་ལུང་པའི་ཐུགས་ཀྱི་སྲས་བླ་མ་སེ་



མཁར་ཆུང་བ་ཞེས་བྱ་བའི་ཞབས་རྡུལ་དྲི་མ་མེད་པ་ལས་མནོས་ཤིང༌། རྗེ་
བཙུན་ཞང་དགོན་པ་ཞེས་བྱ་བས་དཔལ་ས་སྐྱ་པ་བརྩེ་བ་ཆེན་པོ་ལ་རྗེས་ སུ་
གདམས་པ། ལམ་འབྲས་བུ་དང་བཅས་པ། གཞན་ལམ་ གྱི་སྐོར་དགུ་ཞེས་
གྲགས་པ་ལ་མན་ངག་ཕྲ་མོ་ཉི་ཤུ་རྩ་ལྔ་ལ་སོགས་པ་བསམ་གྱིས་མི་ཁྱབ་ཅིང་དེ་རེ་
རེ་ལའང་ཡན་ལག་དུ་མ་དང་བཅས་པ་དང་། ཁྱད་པར་དབང་གི་ཆུ་བོ་མ་ནུབ་
པ་ལག་ལེན་དང་བཅས་པ་དང་། བྱིན་རླབས་ཀྱི་བརྒྱུད་པ་མ་ཉམས་པ་ངོ་སྤྲོད་
དང་བཅས་པ་དང་། གདམས་ངག་གི་སརྒ་མ་ལོག་པ་ལུང་སྦྱིན་དང་བཅས་པ་
དང་། མོས་གུས་གྱི་བསམ་པ་ཚིམ་པ་དྲོད་ཚད་དང་བཅས་པ་ཞུས་ཤིང་ནོས་ལ་
མངོན་དུ་མཛད་དེ་རྒྱུད་སྡེ་རིན་པོ་ཆེ་མཐའ་དག་གི་མཛོད་འཛིན་པ་ཆེན་པོར་
གྱུར་པ་ཡིན་ནོ། ། གཞན་ཡང་རིག་པ་སྨྲ་བ་ཆེན་པོ་རྐྱང་འདུར་བ་གཞོན་ནུ་
སེང་གེ ཕྱ་དབང་ཕྱུག་སེང་གེ བྲམ་ཟེའི་སློབ་དཔོན་བརྡ་སྤྲོད་པ་ཆེན་པོ་སུ་
ག་ཏ་ཤྲཱི་དང་། པཎྜིཏ་ཆེན་པོ་སཾགྷ་ཤྲཱི། ཁ་ཆེ་པཎ་ཆེན་ཤཱཀྱ་ཤྲཱི། རྒྱ་གར་ཤར་
ཕྱོགས་ཀྱི་པཎྜིཏ་བྷ་རནྟི། རྟོག་གེ་བ་ཆེན་པོ་ད་ན་ཤི་ལ། ཆོས་རྗེ་བསོད་སྙོམས་
པ་ཆེན་པོ་སོགས་རྒྱ་བོད་ཀྱི་མཁས་གྲུབ་དུ་མའི་ཞབས་རྡུལ་སྤྱི་བོར་བླངས་ཏེ།
སྒྲ་དང་ཚད་མ་རྣམས་དང༌། ཕ་རོལ་ཏུ་ཕྱིན་པ་དང་འདུལ་བ་དང་། རྡོ་རྗེ་ཐེག་
པའི་ གཞུང་ ལུགས་ གང་ ཞིག་ གསན་ པ་ དེ་ དག་ ཐམས་ ཅད་ ལ་ ལེགས་ པར་
བསམས་ཤིང་བ། ཏུགས་ཏེ་སོམ་ཉི་མེད་པར་མ་ལུས་པ་རྟོགས་ཤིང་ཁོང་དུ་ཆུད་
པར་མཛད་དེ་རིག་པའི་གནས་བཅུ་ལ་སྦྱངས་བ་མཐར་ཕྱིན་མཛད་དེ་པཎྜིཏའི་
མཚན་སྙན་ཐོབ། དགུང་ལོ་ཉེར་བདུན་པར་པཎ་ཆེན་ ཤཱཀྱ་ ཤྲཱིས་མཁན་པོ་
མཛད་ཅིང༌། སྤྱི་བོ་ལྷས་སློབ་དཔོན་མཛད། དོན་མོ་རི་བས་གསང་སྟེ་སྟོན་པ་
མཛད་དེ་དགེ་འདུན་འདུས་པ་རྒྱ་མཚོ་ལྟ་བུའི་དབུས་སུ་རབ་ཏུ་བྱུང་ཞིང་བསྙེན་
པར་རྫོགས་པར་མཛད་དེ་དངུལ་སྨྲིག་རྒྱལ་མཚན་འཛིན་པ་ཀུན་གྱི་ཏོག་ལྟར་
གྱུར། དེ་ལྟར་དམ་པ་འདི་ཉིད་ཀྱི་མཛད་པ་འཕྲིན་ལས་ཀྱང་འཆད་པའི་ཚེ་
རྣམ་བཤད་རིགས་པ་ལས་བྱུང་བ་ལྟར་དགོས་བསྡུས་ཚིག་དོན་མཚམས་སྦྱར་
17



བརྒལ་ལན་གྱི་སྒོ་ནས་གཞུང་མཐའ་དག་ལེགས་པར་གཏན་ལ་བབ་ཅིང་། དྲིས་
པའི་སྤོབས་པ་ཐོགས་པ་མེད་པ་སྐབས་སུ་བབ་པའི་ལན་ཆོས་དང་མཐུན་པར་
འདེབས་ལ། རིག་ པའི་ གནས་ལྔ་ གང་འཆད་ཀྱང་ མཁས་ པ་ རྣམས་ ཀྱི་ ཡིད་
འཕྲོག་པར་མཛད་པ་དང༌། མི་མ་ཡིན་པ་དག་གི་ཐེ་ཚོམ་གྱི་དྲ་བ་གཅོད་པར་
མཛད་ཅིང་། རྩོམ་པའི་ཕྲེང་བ་མཆོག་ ཏུ་ གྱུར་ པ་མཛད་པ་རྣམས་ནི་བརྗོད་
བདེ་ཞིང་རྣ་བར་སྙན་ལ་ཡིད་དུ་འོང་བས་གསེར་གྱི་རྒྱན་ལ་རིན་པོ་ཆེ་པདྨ་ར་ག་
ད་ང་ཨིནྡྲ་ནི་ལ་ལ་སོགས་པས་སྤྲས་པ། མུ་ཏིག་གི་ཕྲེང་བས་བསྐོར་ཞིང་བལྟ་ན་
སྡུག་པ་བས་ཀྱང་མཆོག་ཏུ་མཛེས་པའི་རྩོམ་པའི་ཕྲེང་བ་རྣམས་ནི་མཐོང་ཞིང་
ཐོས་ན་མཁས་པ་རྣམས་ཀྱི་ཡིད་དགའ་བ་སྐྱེ་ཞིང་། བློ་གསལ་རྣམས་ཀྱི་ཁ་རྒྱན་
དུ་གྱུར་ལ་ཤེས་ལྡན་རྣམས་ཡིད་སྨོན་གྱི་གནས་སུ་བྱེད་པ་ཤ་སྟག་མཛད་པ་ཡིན་
ནོ། ། རྩོད་པའི་ཚུལ་ནི་མཚུངས་པ་མེད་པའི་བློ་གྲོས་དང་ལྡན་ཞིང་འཇིགས་པ་
མེད་པའི་སྤོབས་པ་མྱུར་དུ་འཇོམས་པ་ཡིན་ཏེ། རང་གི་ སྡེ་པ་ལ་བོད་ཀྱི་བློ་
གསལ་མཁས་ པ་ ཆེན་པོ་རློམ་ཞིང་། སྨྲ་བ་པོ་གྲགས་པ་དུ་མ་ཡང་ ཕམ་པར་
མཛད་ཅིང་རྒྱ་གར་གྱི་པཎྜིཏ་འགའ་ཞིག་ཀྱང་ཟིལ་གྱིས་མནན་ལ། གཞན་གྱི་སྡེ་
བ་མུ་སྟེགས་འཕྲོག་བྱེད་དགའ་བོ་ལ་སོགས་པ་ཕྱི་རོལ་པའི་མཁས་པ་དྲུག་ཀྱང་
སྤོབས་པ་མེད་པར་བྱས་ནས་ལྟ་བར་བཙུད་ཅིང་། དེ་ལྟར་དགུང་ལོ་དྲུག་ཅུ་རེ་
གསུམ་གྱི་བར་དུ་བོད་གངས་ཅན་གྱི་ལྗོངས་སུ་བཞུགས་ནས། རིམ་གཉིས་ཟབ་
མོའི་ཐུགས་དམ་ལ་རྟགས་ ཏུ་ མཉམ་གཞག་གི་ངང་ནས་ཆོས་འཆད་པ་དང༌།
རྩོད་པ་དང་། རྩོམ་པས་དུས་འདའ་བར་བྱེད་ཅིང་སངས་རྒྱས་ཀྱི་བསྟན་པ་
ནམ་ལངས་ བ་ ལ་ ཉི་ མ་ ཤར་ བ་ལྟ་བུ་མཛད་པའི་དབང་གིས་འཛམ་བུ་ གླིང་
ཐམས་ཅད་དུ་མཁས་པའི་གྲགས་པས་ཁྱབ་པས། རྒྱལ་པོ་གོ་དན་གྱིས་ཆོས་རྗེའི་
སྐུའི་སྙན་པའི་གྲགས་པ་གསན་པར་བརྟེན། དགུང་ལོ་རེ་གསུམ་པ་ཤིང་ཕོ་
འབྲུག་གི་ལོར་ སྐུ་ཚ་འགྲོ་མགོན་ འཕགས་ པ་དང༌། ཕྱག་ན་རྡོ་རྗེ་སྐུ་མཆེད་
གཉིས་དང་བཅས་དཔལ་ལྡན་ས་སྐྱ་ནས་བཏེགས་ཏེ་ལམ་སོན་ཡོད་པའི་དགེ་
ir
ir
18



བའི་བཤེས་ གཉེན་རྣམས་དང༌། སྐལ་བ་དང་ལྡན་པའི་ གདུལ་ བྱ་ མང་ པོར་
དབང་བྱིན་རླབས་དང༌། རྒྱུད་འགྲེལ་མན་ངག་དང་བཅས་པ་ལ་སོགས་པ་དད་
པ་ཆེན་པོའི་སྒོ་ནས་ཞུ་བ་རྣམས་ལ་ཆོས་ཀྱི་འཁོར་ལོ་ བསྐོར་ཞིང་བྱོན་པའི་
དབང་གིས་ལམ་བར་དུ་ལོ་གསུམ་འགོར་བས། དགུང་ལོ་དྲུག་ཅུ་རྩ་ལྔ་པ་མེ་ཕོ་
རྟའི་ལོར་ལིང་ཅུར་གདན་ཕེབས་ཏེ། ཧོར་གོ་ཏན་རྒྱལ་པོ་སྨིན་གྲོལ་གྱི་ལམ་ལ་
བཀོད་དེ། སྐད་རིགས་མི་གཅིག་པའི་གདུལ་བྱ་ཆོས་ལ་དད་པར་བྱས། དད་
པ་རྣམས་ཐེག་པ་ཆེན་པོ་ལ་བཙུད་ཅིང་གདུལ་བྱ་དཔག་ཏུ་མེད་པ་སྨིན་ ཅིང་
གྲོལ་བར་མཛད་པས་རྒྱལ་བའི་བསྟན་པ་རིན་པོ་ཆེ་སྒོ་ཀུན་ནས་དར་ཞིང་རྒྱས་
པར་མཛད་ནས། མཐར་དགུང་གྲངས་བདུན་ཅུ་པ་བོད་རབ་བྱུང་བཞི་པའི་
ལྕགས་མོ་ཕག་གི་ལོ་སྟེ་སྤྱི་ལོ་1251ལོར་ལང་ཅུར་གཟུགས་སྐུའི་བཀོད་པ་ཆོས་
དབྱིངས་སུ་བསྡུ་བའི་ཚུལ་བསྟན་པ་ཡིན་ནོ། །་
འགྲོ་མགོན་ཆོས་རྒྱལ་འཕགས་པ།
ཁོང་ནི་བོད་རབ་བྱུང་བཞི་པའི་ཤིང་མོ་ལུག་གི་ལོ་ སྟེ་སྤྱི་ལོ 1235ལོར་
དཔལ་ལྡན་ས་སྐྱར་ཡབ་ཟངས་ཚ་བསོད་ནམས་རྒྱལ་མཚན་དང་། ཡུམ་མ་
གཅིག་ཀུན་དགའ་སྐྱིད་གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་
སྐུ་འཁྲུངས། རྒྱ་གར་དང་བོད་ལ་སོགས་པའི་ཡི་གེ་མི་འདྲ་བ་དུ་མ་དང༌། རྩིས་
དང༌། བཟོའི་གནས་དང་། ལེགས་པར་སྦྱར་བའི་སྐད་དང་། ། སྒྲ་དང་ཚད་
མའི་ བསྟན་ བཅོས་ དང་། སྡེབ་ སྦྱོར་ གྱི་ བསྟན་ བཅོས་ དང་། རྒྱན་ དང༌།
མངོན་བརྗོད་གསོ་བ་རིག་པ་ལ་སོགས་པ་དང༌། ཟབ་པ་དང་རྒྱ་ཆེ་བའི་ཆོས་
ཚུལ་དུ་མ་དག་ཀྱང་མ་བསླབས་པར་རང་གིས་མངོན་པར་ཤེས་པས་མངོན་སུམ་
དུ་མཛད་པ་ཡིན་ཏེ། གཞོན་ནུ་དེས་ལེགས་ པར་སྦྱར་བའི་ སྐད་ ཀྱིས་ པཎྜིཏ་
རྣམས་དང་འབེལ་གཏམ་གསུངས་ཤིང༌། རྒྱ་གར་གྱི་ཡི་གེ་དུ་མ་ལ་ཤིན་ཏུ་མྱུར་
19



བར་འབྲི་བ་སོགས་འགའ་ཞིག་ གིས་ མཐོང་བས་ཤིན་ཏུ་ངོ་མཚར་དུ་གྱུར་ཏེ།
བདག་ཉིད་ཆེན་པོ་འདི་ནི་གཞོན་ནུ་ཉིད་ནས་མཁྱེན་རབ་ཕུན་སུམ་ཚོགས་ཤིང་
ཆོས་ཀྱི་མངའ་བདག་ཆེན་པོར་གྱུར་པ་ཡིན་ལ། དགུང་ལོ་གསུམ་པར་ཀྱེ་རྡོ་
རྗེས་སྒྲུབ་ཐབས་མཚོ་སྐྱེས་རྡོ་རྗེས་མཛད་པ་ལ་སོགས་པ་དང་། གཞན་ཡང་
གསང་སྔགས་ཀྱི་ཆོས་ཟབ་མོ་དུ་མ་གསུངས་པས་འགྲོ་བ་མང་པོའི་རྒྱུད་སྨིན་ཅིང་
གྲོལ་བར་མཛད་པས། འདི་ནི་ངེས་པར་འཕགས་པའོ་ཞེས་ཕྱོགས་ཐམས་ཅད་
དུ་སྒྲོགས་པར་གྱུར་ཏོ། ། དེ་ནས་དགུང་ལོ་བདུན་གྱི་བར་མཁྱེན་རབ་ཀྱི་དབང་
ཕྱུག་འཇམ་མགོན་ས་སྐྱ་པཎྜིཏ་ཉིད་ལ་མངའ་བའི་དབང་དང་། བྱིན་རླབས་ཀྱི་
བཀའ་དུ་མ་དང༌། མན་ངག་དང༌། ཟབ་པ་དང༌། རྒྱ་ཆེ་བའི་ཆོས་ཀྱི་སྒོ་དུ་མ་
གསན་ཅིང་ཁོང་དུ་ཆུད་པར་མཛད་ཅིང་། གཞན་ལ་ཡང་རྒྱ་ཆེར་སྟོན་པར་
མཛད། དགུང་ལོ་བརྒྱད་པར་རབ་ཏུ་བྱུང་བ་ཁྲི་ཕྲག་དང་། སྡེ་སྣོད་འཛིན་པ་
སྟོང་ཕྲག་དུ་མ་དང། ཆོས་སྨྲ་བའི་དགེ་བའི་བཤེས་གཉེན་གདུགས་འཛིན་པ་
སྟོང་དུ་ཚོགས་པ་རྣམས་ལ་བདག་ཉིད་ཆེན་པོ་འདི་ཉིད་ཀྱིས་ཀྱང་ཀྱེ་རྡོ་རྗེ་རྩ་
བའི་རྒྱུད་བརྟག་པ་གཉིས་པ་དང༌། སྐྱེས་རབས་སོ་བཞི་པ་སོགས་ཟབ་པ་དང་
རྒྱ་ཆེ་བའི་ཆོས་ཀྱི་ཕུང་པོ་དུ་མ་རྣམ་པར་ཕྱེ་ཞིང་བསྟན་པས་འཁོར་གྱི་དཀྱིལ་
འཁོར་ཐམས་ཅད་ཤིན་ཏུ་ངོ་མཚར་དུ་གྱུར། དགུང་ལོ་དགུ་པ་ལ་ཉེ་བར་གྱུར་
པ་ན། མཁྱེན་རབ་ཀྱི་དབང་ཕྱུག་ས་སྐྱ་པཎྜིཏའི་སྙན་པའི་བ་དན་ཕྱོགས་ཀུན་
ཏུ་གཡོ་བས་ས་ཆེན་པོའི་སྟེང་ན་གནས་པའི་མིའི་དབང་པོ་ཕུན་སུམ་ཚོགས་པ་
ཐམས་ཅད་ཀྱང་ལེགས་པར་བཤད་པའི་བསིལ་ཟེར་དུ་མ་འབྱིན་པའི་ཞལ་གྱི་ཟླ་
བ་བལྟ་བར་འདོད་པར་གྱུར་ཏེ། ཆེན་པོ་ཧོར་གྱི་རྒྱལ་པོའི་གདུང་རྒྱུད་རྒྱལ་
སྲིད་ཡངས་པ་ལ་མངའ་དབང་སྒྱུར་བའི་རྒྱལ་བུ་གོ་དན་གྱིས་གདན་དྲངས་ཏེ།
བདག་ཉིད་ཆེན་པོ་འཕགས་པ་སྐུ་མཆེད་དང་བཅས་པ་ཤར་ཕྱོགས་ཀྱི་རྒྱལ་ཁག་
རྣམས་སུ་བྱོན་ཚེ་གཙང་གི་ས་ཆ་ལ་གནས་པའི་སྐྱེ་བོ་ཐམས་ཅད་ཀྱིས་ཆོས་ཞུས་
ཤིང་ཕྱི་བཞིན་འབྲངས་བར་གྱུར་ཏེ་དབུས་སུ་བྱོན་ནས་སྐྱེ་བོ་ཕལ་མོ་ཆེ་ཐེག་པ་
20



གསུམ་ལ་ བཅུག་ ཅིང་། བླ་ན་མེད་ པའི་བྱང་ཆུབ་ ཏུ་ངེས་ པར་ མཛད་ནས།
དེའི་དུས་སུ་བདག་ཉིད་ཆེན་པོ་འདིས་མཁྱེན་རབ་ཀྱི་དབང་ཕྱུག་ས་སྐྱ་པཎྜིཏ་ལ་
མཁན་པོ་དང་། དགེ་བའི་བཤེས་གཉེན་ཟུལ་ཕུ་བ་ལ་སློབ་དཔོན་ཞུས་ཤིང་།
དེའི་བསླབ་བྱ་རྣམས་དགེ་བའི་བཤེས་གཉེན་སྐྱོར་མོ་ལུང་པ་ལས་ལེགས་པར་
གསན་ཅིང་རབ་ཏུ་བྱུང་ནས་མཚན་བློ་གྲོས་རྒྱལ་མཚན་དཔལ་བཟང་པོ་ཞེས་
གསོལ་ནས་ངུར་སྨྲིག་གི་རྒྱལ་མཚན་གྱིས་མཛེས་པར་བྱས། དེ་ནས་རིམ་གྱིས་
མདོ་ཁམས་དང༌། མདོ་སྨད་དང༌། བྱང་ངོས་ཀྱི་ས་ཆར་བྱོན་ཏེ། དེ་དག་
རྣམས་སུ་ཡང་ཐེག་པ་གསུམ་གྱི་ཆོས་ཀྱི་འཁོར་ལོ་རྒྱ་ཆེན་པོ་བསྐོར་ཞིང་གདུལ་
བྱ་དཔག་ཏུ་མེད་པ་གྲོལ་བར་མཛད་དོ། ། དགུང་ལོ་བཅུ་བདུན་པར་ཆོས་ཀྱི་རྗེ་
ཉིད་ལ་མངའ་བའི་ཡོན་ཏན་གྱི་ཆོས་ཐམས་ཅད་ཡོངས་སུ་རྫོགས་པར་གྱུར་ཏེ།
འགྲོ་བ་ཕལ་མོ་ཆེ་ཡང་འདི་ཉིད་ཀྱིས་འདུལ་བར་ཆོས་རྗེས་གཟིགས་ནས་ཆོས་ཀྱི་
དུང་དང་ལྷུང་བཟེད་ལ་སོགས་པ་བདག་ཉིད་ཆེན་པོ་འདི་ལ་གཏད་ནས། ད་
ནི་ཁྱེད་ཀྱི་བསྟན་པའི་བྱ་བ་དང་སེམས་ཅན་དཔག་ཏུ་མེད་པའི་དོན་བྱ་བའི་
དུས་ལ་བབས་པས་སྔོན་གྱི་དམ་བཅའ་བ་དྲན་པར་གྱིས་ཤིག་ཅེས་གསུངས་ནས་
སློབ་མའི་ཚོགས་དང་རྒྱལ་བའི་བསྟན་པ་རིན་པོ་ཆེ་གཏད་དེ་ངོ་མཚར་བའི་ལྟས་
དུ་མ་བསྟན་ནས་བདེ་བར་གཤེགས་པར་གྱུར་ཏོ། ། ཆོས་ཀྱི་རྗེ་ཞི་བར་གཤེགས་
པའི་རྗེས་ཀྱི་བྱ་བ་ཆེན་པོ་རྣམས་རིམ་པ་བཞིན་བསྒྲུབས། སློབ་མའི་ཚོགས་དང་
སྐྱེ་དགུ་ཕལ་མོ་ཆེ་ནི་ཐེག་པ་གསུམ་གྱི་ཆོས་ཀྱི་དགའ་སྟོན་གྱིས་ཡང་དག་པར་
མགུ་བར་བྱས་ནས་ རིམ་ གྱིས་ སའི་ བདག་པོར་གོ་པེ་ལའི་ཕོ་བྲང་དུ་བྱོན་ཏེ།
ཐེག་པ་གསུམ་གྱི་ཆོས་ཀྱི་གཏམ་གྱིས་དད་པར་བྱས་ནས། སླར་ཡང་མིའི་བདག་
པོ་གོ་པེ་ལའི་སྲས་དང་། བཙུན་མོ་དང༌། བློན་པོ་ཚོགས་དང་བཅས་པ་ཐམས་
ཅད་ཀྱིས་སྤྱི་བོར་ཞབས་ཀྱི་པདྨོ་ལ་གཏུགས་ཤིང༌། ཤིན་ཏུ་ཟབ་པ་དང་རྒྱ་ཆེ་
བའི་ཆོས་ཀྱི་སྒོ་དུ་མ་ཞུས་ཏེ་བདག་ཉིད་ཆེན་པོ་ལ་མི་ཕྱེད་པའི་དད་པ་ཐོབ་ནས།
ཐུབ་པའི་བསྟན་པ་རིན་པོ་ཆེའི་རྩ་ལག་གཅིག་པུར་གྱུར་ཏོ། ། རྒྱལ་པོ་ཆེན་པོ་



དེའི་མངའ་འོག་ན་གནས་པའི་སྐད་རིགས་མི་གཅིག་པ་དུ་མ་ལ་བདག་ཉིད་ཆེན་
པོ་འདིས་ཐེག་པ་གསུམ་གྱི་ཆོས་ཀྱི་ཆར་ཆེན་པོ་ཕབ་ནས་སྐད་རིགས་མི་གཅིག་
པ་བཅུ་བཞི་ལ་དབང་བསྐུར་བར་མཛད་ཅིང་། བླ་ན་མེད་པའི་བྱང་ཆུབ་ཏུ་
ངེས་པར་མཛད། ཁྱད་པར་དུ་མིའི་དབང་པོ་གོ་པེ་ལའི་གསུང་གིས་རྒྱ་ནག་ལ་
སོགས་པ་རྣམས་ལ་རང་རང་གི་ཡི་གེ་ཡོད་པ་བཞིན་དུ་ངེད་ཧོར་རྣམས་ལ་ཡང་
ངེད་རང་གི་སྐད་ཀྱིས་བཀླགས་པས་ཆོག་པའི་ཡི་གེ་མཛད་པར་ཞུ་ཞེས་བསྐུལ་
ནས་སྔོན་ཆད་ཧོར་རྣམས་ལ་ཡི་གེ་མེད་པ་ལ། བདག་ཉིད་ཆེན་པོ་འདིས་ཡི་གེ་
ཁྱད་པར་དུ་འཕགས་པ་མཛད་པ་ཡིན་ནོ། ། དེ་ནས་ཆོས་དང་ཆོས་མ་ཡིན་པ་
རྣམ་པར་དབྱེ་བ་རྒྱ་ཆེར་མཛད་པའི་ཚེ་རྒྱའི་ཡུལ་དུ་སྔོན་བྱུང་བ་ཐའི་ཤང་ལམ་
ཤིན་ཞེས་བྱ་བའི་རྗེས་སུ་འབྲངས་བ་ཟིན་ཤིང་གི་སྟོན་པའི་གཞུང་ལུགས་བཅུ་
བདུན་པོ་ཡང་དག་པའི་རིགས་པས་ཕམ་པར་མཛད་ནས་ལྟ་བ་ངན་པ་བཟློག་སྟེ།
ཡང་དག་པའི་ལྟ་བ་འཛིན་དུ་བཅུག་ནས་རབ་ཏུ་བྱུང་སྟེ་ཐུབ་པའི་བསྟན་པ་ཆེ་
ཆེར་གསལ་བར་མཛད་དོ། ། དེ་ལྟར་ཤར་ཕྱོགས་ཀྱི་རྒྱལ་ཁབ་ཆེན་པོ་རྣམས་སུ་
རྒྱལ་བའི་བསྟན་པ་དར་བར་མཛད་ཅིང་། འགྲོ་བ་དཔག་ཏུ་མེད་པའི་དོན་
མཛད་ནས་སླར་ཡང་ཁ་བ་ཅན་པ་རྣམས་ལ་ཐུགས་རྗེས་གཟིགས་ཤིང་། གདན་
ས་ཆེན་པོ་ནས་གསོལ་བ་འདེབས་པ་རྣམས་སུ་བྱོན་ནས་གདུལ་བྱ་དཔག་ཏུ་མེད་
པའི་རྒྱུད་སྨིན་ཅིང་གྲོལ་བར་མཛད། དེའི་ཚེ་བདག་ཉིད་ཆེན་པོའི་ཕྱག་ཏུ་
ལོངས་སྤྱོད་ཀྱི་དངོས་པོ་བཟང་ཞིང་རྒྱ་ཆེ་བ་བྱུང་བ་རྣམས་འདི་ཕྱི་དོན་དང་
ལྡན་པར་མཛད་དེ་བདག་ཉིད་ཆེན་པོ་འདིས་ཆོས་དང་ཟང་ཟིང་གི་སྦྱིན་པ་
རྫོགས་ལྡན་གྱི་དུས་ཀྱི་སྤྲིན་ཆེན་པོ་ལྟ་བུ་ཕབ་པས། སྙིགས་མའི་དུས་ཀྱི་འགྲོ་བ་
ཐམས་ཅད་ཀྱི་སྐྱབས་གནས་དམ་པར་གྱུར་བ་ཡིན་ནོ། ། དེ་ནས་ཁ་ཆེ་པཎྜིཏ་ཤྲཱི་
ག་ཏ་ བྷ་ཏྲ་དང་། གློ་བོ་ལོ་ཙཱ་ཤེས་རབ་རིན་ཆེན། སྣར་ཐང་མཁན་ཆེན་
མཆིམས་ནམ་མཁའ་ གྲགས། ཞང་ཞུང་བ་རྡོ་རྗེ་འོད་ཟེར། རྣལ་འབྱོར་གྱི་
དབང་ཕྱུག་རྒ་ལོ། སློབ་དཔོན་དགེ་བའི་བཤེས་གཉེན་ཉི་མ་དཔལ། བཤེས་
22



གཉེན་ཉི་མ་འོད་ཟེར་སོགས་མཁས་གྲུབ་གཉིས་ལྡན་གྱི་དགེ་བའི་བཤེས་གཉེན་
བཅུ་ཕྲག་ གཉིས་ ལྷག་བསྙེན་ཏེ། དམ་ཆོས་ཟབ་ པ་ དང་ རྒྱ་ཆེ་བའི་ཆུ་ ཀླུང་
གྲངས་མེད་པ་ཐམས་ཅད་ཆོས་ཀྱི་རྒྱ་མཚོ་ཆེན་པོར་རོ་གཅིག་ཏུ་གྱུར་ཏེ། ཐོས་
པའི་མཛོད་འཛིན་ཆེན་པོ་བཟུང་ནས་སངས་རྒྱས་ཀྱི་བསྟན་པའི་རྩ་ལག་གཅིག་
པུར་གྱུར་པ་ཡིན་ནོ། ། དེ་ནས་གོང་མའི་བཀའ་ལྟར་སླར་རྒྱ་ནག་ཏུ་ཕེབས།
དགུང་ལོ་ཉེར་གཅིག་པ་ཤིང་ཡོས་ལོ་སྟེ་སྤྱི་ལོ་1255ལོར་སྙེ་ཐང་མཁན་ཆེན་
གྲགས་པ་སེང་གེ་ལས་དགེ་སློང་གི་སྡོམ་པ་ཡང་དག་པར་བཞེས་ཤིང་། སླར་
ཡང་ཁ་བ་ཅན་པ་རྣམས་ལ་ཐུགས་རྗེ་གཟིགས་ཤིང་གཙང་དུ་ཕེབས་ཏེ། གདུལ་
བྱ་དུ་མ་ལ་ཆོས་ཀྱི་འཁོར་ལོ་བར་མེད་དུ་བསྐོར་བར་མཛད་ཅིང་། མེ་མོ་གླང་གི་
ལོར་ས་བདག་ཆེན་པོ་གོ་པེ་ལའི་སྲས་ཀྱི་ཐུ་བོ་རྒྱལ་ཚབ་དམ་པ་བྱང་ཆུབ་སེམས་
དཔའ་ཇིམ་གྱིམ་གྱིས་ཡོན་བདག་མཛད་དེ། གཙང་གི་ཆུ་མིག་རིང་མོར་ཆོས་ཀྱི་
འཁོར་ལོ་རྒྱ་ཆེན་པོ་བསྐོར་བའི་ཚེ་ངུར་སྨྲིག་འཛིན་པ་ཁྲི་ཕྲག་བདུན་དང༌། སྡེ་
སྣོད་འཛིན་པ་སྟོང་ཕྲག་དུ་མ། སྐྱེ་བོ་ཕལ་བ་འབུམ་དུ་ལོངས་བ་ལ་ཆོས་དང་
ཟང་ཟིང་གི་བསྙེན་བཀུར་གཟབ་རྒྱས་བློ་ཡུལ་ལས་འདས་པར་མཛད། རིམ་
གྱིས་གདན་སར་བྱོན་ནས་རྒྱལ་ བའི་གསུང་རབ་མདོ་སྡེ་ལ་སོགས་པ་བོད་དུ་
འགྱུར་བ་རྣམས་ལ་དུས་ཕྱིས་ཡི་གེ་དང་བརྡ། ཐ་སྙད་གོ་རིམ་ལོག་པར་གྱུར་པ་
རྣམས་ལེགས་པར་བཅོས་ཏེ་ཤིན་ཏུ་དག་པར་བྱས་ནས་གོ་རིམ་ལ་སོགས་ལེགས་
པར་བསྒྲིགས་ཤིང༌། དབུས་གཙང་གི་ཡིག་མཁན་མཁས་པ་དུ་མ་བསགས་ནས་
ཤིང༌། དེ་དག་སོ་སོ་ལ་ཡང་གསེར་གྱི་གླེགས་ཤིང་དང༌། ཉི་འོག་གི་གོས་ཆེན་
གྱ་ནོམ་པའི་ན་བཟའ་ལ་སོགས་པས་སྤྲས་པར་མཛད་དེ། བཀའ་བསྡུ་བ་གསུམ་
པ་ལྟ་བུར་མཛད་པ་ཡིན་ནོ། ། དེ་ལྟར་སྐྱེས་བུ་དམ་པ་འདིས་སྔོན་གྱི་སློབ་
དཔོན་ཀླུ་སྒྲུབ་ལ་སོགས་པ་དང་མཐུན་པར་བསྟན་བཅོས་དང་། སྤྲིངས་ཡིག་
གདམས་པ་སོགས་པོད་གསུམ་རྗེས་འཇུག་གདུལ་བྱའི་གསོས་སུ་བཞག་ནས།



མཐར་དགུང་གྲངས་ཞེ་དྲུག་པ་བོད་རབ་བྱུང་ལྔ་པའི་ལྕགས་ཕོ་འབྲུག་གི་ལོ་སྟེ་
སྤྱི་ལོ་1280ལོར་ ལྷ་ ཁང་བླ་བྲང་དུ་གཟུགས་སྐུའི་བཀོད་པ་ཆོས་ དབྱིངས་སུ་
བསྡུས་པ་ཡིན་ནོ། །
བླ་མ་ཚོགས་སྒོམ་པ་རིན་པོ་ཆེ།
ཁོང་ནི་བོད་རབ་བྱུང་བཞི་པའི་ས་ཕོ་རྟ་ཡི་ལོ་སྟེ་སྤྱི་ལོ་1210ལོར་རིགས་
རུས་ཕུན་སུམ་ཚོགས་པའི་ཁྱིམ་རྒྱུད་དུ་སྐུ་འཁྲུངས། སྐུ་ན་གཞོན་ནུའི་དུས་ནས་
བླ་མ་གཞི་མོ་ལུང་པ་ལས་ཀྱེ་རྡོ་རྗེའི་བུམ་དབང་ཡན་ཆད་ཞུས། དེ་ནས་ཀློག་ཡི་
གེ་སྒྲའི་ བསྟན་བཅོས་ལ་ སོགས་ པ་ ཐམས་ ཅད་ ལ་ མཁས་ པར་ བསླབས་ནས།
དགུང་ལོ་བཅུ་གསུམ་ པར་ འབྲིང་ མཚམས་ཞང་གི་དྲུང་དུ་མངོན་ པ་ གོང་མ་
གསན། དགུང་ལོ་བཅུ་དགུ་པ་ལ་སྤང་རྩར་འབྲིང་མཚམས་ཞང་གདན་དྲངས་
ནས་མངོན་པ་ལ་བཤད་གསར་མཛད་ཅིང༌། དེ་ནས་ཆོས་རྗེ་ས་སྐྱ་པཎྜིཏས་
མཁན་པོ་མཛད་དེ་བསྙེན་པར་རྫོགས་པའི་དགེ་སློང་གི་སྡོམ་པ་ཡང་དག་པར་
མནོས། མདོག་ལོད་དུ་རྩི་འདུལ་འཛིན་གྱི་དྲུང་དུ་འདུལ་བ་མདོ་རྩ་དང་འདུལ་
བའི་ཆ་ལག་ཐམས་ཅད་རྫོགས་པར་གསན། དེ་ནས་ཆོས་རྗེས་ས་པཎ་ལས་རྒྱལ་
སྲས་བྱང་ཆུབ་སེམས་དཔའི་སྡོམ་པ་བཞེས་ནས། ད་ཁྱོད་ཀྱིས་དབུ་མ་ཞིག་ཉོན་
གསུངས་ནས་ བོ་ དོང་ ལུག་ འུར་ དང་ རི་ ཕུག་ གཉིས་ སུ་ ཡར་ གཤེགས་ མར་
གཤེགས་མཛད་ ནས་ དབུ་ མ་ རིགས་ ཚོགས་ དང་ བསྟོད་ ཚོགས་ རྩ་ཤེས་ཚིག་
གསལ་སོགས་ལ་གསན་བསམ་མཐར་ཕྱིན་མཛད། དེ་ནས་ཆོས་རྗེ་ས་པཎ་ལོ་
བཅུ་ གསུམ་ བསྟེན་ ནས་ སྤྱོད་ ཕྱོགས་ དང་། བྱམས་ ཆོས་ དང༌ རྒྱུད་ གསུམ་
གདམས་ངག་དང་བཅས་པ། བདེ་མཆོག་གི་རྒྱུད་ཆ་ལག་དང་བཅས་པ། ཡོ་
ག་ལ་སོགས་པས་མཚོན་དཔལ་ལྡན་ས་སྐྱ་པའི་ཆོས་ལུགས་ཐམས་ཅད་གསན་
ཅིང་ཐུགས་སུ་ཆུད་པར་མཛད་པས། ཆོས་རྗེ་པས་གསུང་པའི་ཆོས་ཕལ་ཆེ་བ་
24



མ་གསན་པ་མེད་ཅིང་ཆོས་རྗེ་ཉིད་ལ་མི་ཕྱེད་པའི་དད་གུས་མངའ་བས་ཤིན་ཏུ་
ཐུགས་མཉེས་ཤིང་ཐུགས་དགོངས་ཐམས་ཅད་ཡོངས་སུ་རྫོགས་པར་མཛད་ནས་
སློབ་མ་རྣམས་ཀྱི་ནང་ནས་ཐུགས་ཀྱི་སྲས་མཆོག་ཏུ་གྱུར་ཏོ། ། དེ་ནས་ཆོས་རྗེ་
གོ་དན་རྒྱལ་པོའི་བླ་མཆོད་ལ་བཞུད་པའི་དུས་སུ་ད་ཁྱེད་ཀྱིས་ཚད་མ་ཅིག་ལ་
བཤད་པ་གྱིས་ཞེས་ཡང་ཡང་གསུང་པ་ལ། བདག་སྒྲུབ་པ་བྱེད་པར་ཞུ་གསོལ་
བ་བཏབ་པས། འོ་ན་དེ་ཕན་ཆད་སྒྲུབ་པ་རང་གི་ལུགས་གྱིས་ལ་རེས་བཤད་པ་
དང་ཙབ་ཙོབ་མ་བྱེད་ཅིག་གསུངས་ནས། དེ་ནས་རིན་པོ་ཆེ་བས་ཚེ་འདིའི་སྐུ་
བསོད་དང་ སྙན་ གྲགས་ ཐམས་ཅད་ཐུགས་ཀྱི་བཏང་ནས་ཐུགས་དམ་འབའ་
ཞིག་མཛད་དེ། དེ་ ཡང་ དམ་ པ་ ཉིད་ ཀྱི་ སྐུ་ གསུང༌ ཐུགས་ ཀྱི་ རྣམ་ ཐར་ ནི།
བཙུན་པའི་ཕྱོགས་ནས་སོ་སོར་ཐར་པའི་བསླབ་བྱ་ལ་ཉེས་བྱས་ཕྲ་ཞིང་ཕྲ་བས་
མ་གོས་ ཤིང་། རྒྱལ་སྲས་བྱང་ཆུབ་ སེམས་ ཀྱི་བསླབ་ པ་ ལ་གཅེས་སྤྲས་ཆེར་
མཛད་དེ། ཁྱད་པར་བདག་གཞན་བརྗེ་བའི་བྱང་ཆུབ་ཀྱི་སེམས་མངའ་བའི་
སྟོབས་ཀྱིས་སེམས་ཅན་སྡུག་བསྔལ་དང་ལྡན་པ་གཟིགས་པའམ། གསན་པའི་
དུས་ན་རང་དབང་མེད་པར་སྤྱན་ཆབ་ཕྱུང་ཞིང་ཁམས་འདུ་བ་བྱུང་། གསང་
སྔགས་ཀྱི་དམ་ཚིག་དང་སྡོམ་པ་དང་ལྡན་ཞིང་ལམ་རིམ་པ་གཉིས་ལ་ཐུགས་དམ་
ཀྱི་གཙོ་བོར་མཛད་པས་ཉིན་ཞག་ཕྲུགས་གཅིག་གི་དུས་ཐམས་ཅད་རྣལ་འབྱོར་
བཅུས་འདའ་བ་མ་གཏོགས་ཐ་མལ་པའི་རྣམ་རྟོག་གིས་ཐུགས་བརྫི་བར་མི་ནུས་
པས་མཚོན་ཉམས་རྟོགས་ཀྱི་ཡོན་ཏན་དུ་མ་དང་ལྡན་པས། སྐྱེས་བུ་དམ་པ་
དེའི་སྙན་པའི་གྲགས་པས་ས་སྟེང་ཕལ་ཆེར་ཁྱབ་པའི་སྟོབས་ཀྱིས་ཡ་གི་སྟོད་གུ་
གེ་མན་ཆད། མ་གི་མདོ་ཁམས་ཡན་ཆད་ཀྱི་བློ་གྲོས་དང་ལྡན་པའི་དགེ་བའི་
བཤེས་གཉེན་སྡེ་སྣོད་འཛིན་པ་ཕལ་མོ་ཆེས་ཁོང་གི་ཞབས་ཀྱི་བདྨོ་ལ་གཏུགས་
ནས། རང་རང་གི་རྒྱུད་ཚོད་དང་འཚམ་པའི་ཆོས་ཀྱིས་རྒྱུད་ཚིམ་པར་མཛད་དེ།
གནས་སྐབས་དང་མཐར་ཐུག་གི་བདེ་བ་ལ་བཀོད། .དེ་རྣམས་ཀྱིས་ཀྱང་རིན་པོ་
ཆེ་པ་རྡོ་རྗེ་འཆང་གི་ངོ་བོར་མཐོང་བ་མ་གཏོགས་པ་བདག་ཉིད་ཆེན་པོ་འདིའི་
25



སྐུ་གསུང་ཐུགས་ཀྱི་རྣམ་པར་ཐར་པ་ལ་བློ་གཟུ་བོར་དཔྱོད་པ་རྣམས་ཀྱིས་སྐྱོན་
གང་ཡང་མཐོང་མ་མྱོང་བ་ཡིན་གསུངས། དེ་ནས་སློབ་དཔོན་དྷཱམཱ་པ་ལ་རཀྵིཏ་
སྐུ་འཁྲུངས་ནས་བླ་མ་ཆོས་ཀྱི་རྒྱལ་པོའི་གསུང་གིས་ཁོང་གི་དྲུང་དུ་བཞུགས་ལ་
དབང་དང་བྱིན་རླབས་མང་དུ་མཛོད་ལ་ བསྐྱོང་བར་ཞུ་ཞེས་ གསུངས་ པའི་
གསུང་ཡིག་ལ་བརྟེན་ནས། རིན་པོ་ཆེ་བ་ཉིད་ཆོས་རྗེ་ཁུ་དབོན་ལ་མི་ཕྱེད་པའི་
འདུན་པ་མངའ་བས་གསུང་བཞིན་བསྒྲུབས། གཞན་ཡང་གདུལ་བྱ་དུ་མ་སྨིན་
གྲོལ་གྱི་ལམ་ལ་བཀོད་པར་མཛད་ན་ཡང་། གདུལ་བྱ་རྣམས་ཀྱི་བསོད་ནམས་
ལས་མ་ རན་ པའི་ སྟོབས་ ཀྱིས་ བསྙུང་ བའི་ ཚུལ་ བསྟན་ནས། མཐར་དགུང་
གྲངས་གོ་བརྒྱད་པ་བོད་རབ་བྱུང་ལྔ་པའི་མེ་མོ་ལུག་གི་ལོ་སྟེ་སྤྱི་ལོ་1307ལོར་
དགོངས་པ་ཆོས་དབྱིངས་སུ་བསྡུས་པ་ཡིན་ནོ། །
ཉན་ཆེན་བསོད་ནམས་བརྟན་པ། .
ཁོང་ནི་བོད་རབ་བྱུང་བཞི་པའི་ཆུ་ཕོ་རྟ་ཡི་ལོ་སྟེ་སྤྱི་ལོ་1222ལོར་ལ་སྟོད་
བྱང་གི་ས་ཆར་རིགས་རུས་ཕུན་སུམ་ཚོགས་པའི་ཁྱིམ་རྒྱུད་དུ་ངོ་མཚར་བའི་ལྟས་
དུ་མ་དང་བཅས་ཏེ་སྐུ་འཁྲུངས། དགུང་ལོ་བཅུ་བཞི་མན་ཆད་རྟེན་སྐྱ་བོ་ལ་བླ་
མ་ཆོས་རྗེ་ས་སྐྱ་པཎ་ཆེན་དང་མང་དུ་མཇལ། དབུ་མ་ལུགས་ཀྱི་སེམས་བསྐྱེད་
ཆེན་མོ། སྣང་བ་མཐའ་ཡས་ཀྱི་འཕོ་བ། བསྙེན་གནས་ཡང་ཡང་ཐོབ་ཅིང་
བླང་དོར་ལེགས་པར་མཛད། ལྷག་པར་དུ་ཐུགས་བསྐྱེད་དང་པོ་ནས་འབྱོངས་
ནས་སྙིང་རྗེ་ཕན་སེམས་ཆེ། དགུང་ལོ་བཅོ་ལྔ་པར་རབ་ཏུ་བྱུང་ནས་བོ་དོང་
རིན་པོ་ཆེའི་དྲུང་དུ། ཕར་ཕྱིན། རྣམ་ངེས་བསྡུས་པ་བཅས་བསླབས་ཏེ་གྲྭ་
སྐོར་མཛད། དེ་ནས་མི་མེད་ལུང་སྟོང་དུ་ སྒོམ་ སྒྲུབ་ ཚེ་ གཅིག་ ཏུ་བྱེད་པར་
འདོད་ཀྱང༌། སློབ་དཔོན་རྣམས་ཀྱིས་མ་གནང་པས་ལོ་ གཅིག་ གྲྭ་སར་ལུས།
དགུང་ལོ་ཉེར་བརྒྱད་པར་དབེན་པའི་རི་སུལ་འགྲོ་བ་མིའི་རྒྱུ་འགྲུལ་མེད་པ་ཞིག་
26



ཏུ་ནས་ཁལ་གཅིག་གིས་ལོ་གཅིག་ཐུབ་པར་བྱས་ཏེ། ཐུགས་དམ་གྱི་གཙོ་བོར་
རྟེན་འབྲེལ་དང༌། ཞི་ བྱེད་ སོ་ལུགས། གཅོད་ སྐོར། བྱ་ཆའི་ རིམ་ པ་ དོན་
ཞགས་ལྷ་ལྔ་སོགས་ལ་ཉམས་ལེན་རྩེ་གཅིག་དུ་གནང་ནས་དགུང་ལོ་བཞི་བཅུ་
ཡར་བརྒལ་ཙམ་དུ་བཞུགས་ཤིང༌། དུས་ཕྱིས་ལམ་འབྲས་ཀྱང་ཚོགས་སྒོམ་རིན་
པོ་ཆེའི་སྙན་པ་གསན་ཏེ་སྐྱེར་ཕུང་བྱོན་ནས་བདེ་དགྱེས་ལ་སོགས་དབང་བཀའ་
ལམ་འབྲས་དང་བཅས་པ། གདམས་ངག་ཁྲིད་དབང་བཀའ་བྱིན་རླབས་ཆ་
ལག་དང་བཅས་པ་ཡང་ཡང་ཞུས་ཤིང་ཐུགས་ཉམས་སུ་བཞེས་ནས། རིན་པོ་ཆེ་
བས་ཐུགས་ཀྱི་སྲས་སུ་འཛིན། ཀུན་གྱིས་སྒྲུབ་ཚུགས་དང་ཉམས་ལེན་བཟང་
བས་ཀུན་སྤྱོད་མི་བསྟུན་པས་ཀུན་གཞི་གྱོང་པོར་བྱེད། ཆོས་ཞུ་དུས་མ་གཏོགས་
མི་དང་མི་འཕྲད་པར་ཐུགས་དམ་རྐྱང་བ་བགྱིས། རིན་པོ་ཆེ་བ་སྐུ་མ་གཤེགས་
པར་བཀའ་ལུང་ ཕལ་ཆེར་ཕྱག་བཞེས་དང་བཅས་ཞུས་ཤིང་སྐྱེར་ ཕུ་ཁོ་ནར་
བཞུགས། སྐུ་གཤེགས་ནས་གདན་སའི་ཁུར་བབ་པར་མཁྱེན་ནས་སུ་ལ་ཡང་
གྲོས་མེད་དུ་སྔར་གྱི་རི་ཁྲོད་དུ་བྱོན་ནས་འཁོར་མ་བསྐྱངས། དབེན་པ་མཛད་
པས་ལོ་མང་དུ་དབེན་པ་འཕེལ་བར་བྱུང་གསུངས། དུས་ཕྱིས་ཉན་པོར་གོང་
མར་དཔོན་སློབ་རེས་གཉིས་རེས་གསུམ་བྱས་པ་ལོས་ཤས་མཛད་ནས། རེ་རེ་
གཉིས་གཉིས་མི་བརྟེན་ཁ་མེད་བྱུང་། ཉམས་སུ་ལོངས་པ། ཕན་ཐོགས་ པ་
འགའ་རེ་བྱུང་བས་ཕྱིས་ཉན་པོ་གོང་མ་བཟུང་ནས་ཚོགས་པ་བརྒྱ་ལྷག་རེ་བྱུང་།
སྟོན་དཔྱིད་གཞན་བྲེལ་དུས་བསྟན་པ་སྤྱིའི་རིམ་གྲོ་ལ་དམིགས་ནས་སྒྲུབ་མཆོད་
དང་། སྦྱིན་སྲེག གཏོར་མ། ཆོས་འདོན། སྨན་བླ། མདོ་སྒྲུབ་པ་ལ་སོགས་
ཚོགས་པའི་ཆོས་སྤྱོད་ཅི་འགྲུབ་རེ་མཛད་ཅིང་། དེ་ལས་གཞན་དུ་མཚམས་ལས་
གཡེལ་བ་བྱས་མེད་པས་ཚོགས་པའི་ཆོས་ཁྲིམས་ཤིན་ཏུ་དམ། དེའི་སྟོབས་ཀྱིས་
དབུ་མཛད་དང༌། བགྲེས་པོ་དང༌། གང་ཟག་རྟོགས་པ་ཅན་ངོ་མཚར་བ་ཡང་
མང་དུ་བཞུགས། ཐག་རིང་གི་ཆོས་ཞུ་རྣམས་ལ་ཡང་། གནས་ཚང་། གོས་
སྟན། བདག་པོ་ལ་གང་ཡོད། ནས་དང། ཆུ་རྡོར། རྔོད་འཐག་ཚུན་ཆོད་



བྱས་ནས་ སྤྲོད་པར་མཛད་ཅིང་། སྐུའི་སྤྱོད་པ་ སོ་ སོར་ ཐར་ པའི་ བསླབ་བྱ་
འདུལ་བ་ལས་ཇི་ལྟར་བཤད་པའི་བསླབ་བྱ་རྒྱུ་ཚོགས་དང་བཅས་པ་མཁྱེན་ཅིང་
ཉེས་ལྟུང་ཕྲ་མོས་ཀྱང་མ་གོས་ཤིང༌། ཁྱད་པར་བླ་མ་དམ་པ་ཉིད་དུས་རྒྱུན་དུ་
སྟན་གཅིག་པའི་བརྟུལ་ཞུགས་ལ་གནས་ནས་ཉི་མ་སྔ་ཕྱེད་ཡན་ལ་ཤ་ཆང་གི་
རྣམ་པ་ཀུན་མི་བརྟེན། མར་ཞོ་ཇ་བཟང་པོ་བག་རེ་གསོལ་མོད། ལར་འདོད་
ཡོན་གང་ལ་ཡང་ཞེན་པ་མེད་ཅིང་། སྐུ་མཚམས་མ་མཛད་པའི་དུས་ནའང་
དགོངས་ཇའི་དུས་ནས་སང་གདན་མ་རན་པར་གཟིམས་ཁང་དུ་བཞུགས་ནས་
འཇལ་ཁ་མེད། བྱང་ཆུབ་སེམས་དཔའི་བསླབ་པ་ལ་དབུ་མ་ལུགས་ཀྱི་སེམས་
བསྐྱེད་ཆེན་མོ་ཆོས་རྗེ་ས་སྐྱ་པས་མཛད་པ་ཕྱག་ལེན་དང་བཅས་པ་ཇི་ལྟ་བ་
བཞིན་ཡང་ཡང་ཞུས། ཐུགས་ཉམས་སུ་བཞེས་ཤིང་གཞན་ལའང་འབོགས་པ་
ལ། ཁྱད་པར་དུ་བློ་སྦྱོང་མཐར་ཐུག་པ་བདག་གཞན་བརྗེ་བ་ལ་དང་པོ་ནས་
ཕུལ་དུ་ཕྱིན་པས་སེམས་དཔའ་ཆེན་པོར་གྱུར། གསང་བ་སྔགས་ཀྱི་ སྡོམ་པ་
ཡང་། དམ་ཚིག་ཉི་ཤུ་རྒྱུ་ཚོགས་དང་བཅས་པ་ལ་མ་རྨོངས་ཤིང་རྡོ་རྗེ་འཆང་
ཉིད་ཡིན་པར་མཁས་གྲུབ་ཀྱི་སྐྱེ་བོས་མངོན་དུ་གྲུབ་ཅིང་། དམ་པ་འདིའི་ནང་
གི་མངོན་པར་ རྟོགས་པའི་ཆ་ནི། གཞན་ཀྱི་སྣང་ངོར་དངོས་ སུ་ ཅི་ ཡང་ མི་
མཁྱེན་པའི་ ཚུལ་ མཛད་ མོད། སྒོམ་ པས་ སློབ་ མའི་ བློ་ ལ་ བོགས་ འདོན་ པ།
གེགས་སེལ་བ། ཐུགས་ཉམས་པར་མ་བཞག་པ་ལྟ་བུ་ཤུགས་བྱུང་དུ་གསུང་དྲག་
པོ་འབྱོན་པ། བཀའ་བཀྱོན་གྱི་ཚུལ་དུ་ཐོལ་བྱུང་དུ་གསུངས་པ་ལྟ་བུ་ལ་ཡང་
ཡང་བརྟགས་པས་གདུལ་བྱའི་རྒྱུད་ཚོད། མ་འོངས་པའི་དགེ་ལེགས་བསྟན་པ་
ལ་ཕན་ཐོགས་འོང་མི་འོང་ཐོགས་པ་མེད་པར་མཁྱེན་པ་ངེས་པ་ཡང་ཡང་ཐོབ་
ཅིང་། བྱིན་རླབས་ཀྱི་ཕུལ་ཤིན་ཏུ་ཆེ་བ། ཡེ་ཤེས་འབེབས་པ་ལ་ཡང་ཌ་དྲིལ་རེ་
དང་སྔགས་བཟླས་པ་ཙམ་ལ། ཐམས་ཅད་ས་འཕག་གནམ་འཕག་གི་འཕར་
གཡོ་ཆེན་པོ་ཚད་མེད་པ་དང་། བྱིན་རླབས་ཀྱང་གདོན་གྱིས་ཉེན་པ་ལ་ཕྱག་
རེག་པ་ཙམ་མམ། དྲི་ཆེན་དྲི་ཆུང་ཙམ་གྱིས་ཐོན་པར་འོང་བར་འདུག་གོ །།
28



དམ་པ་འདི་ཉིད་ཀྱིས་དྲུག་ཅུ་ཡན་ཆད་ལ་དབེན་པ་ཁོ་ན་མཛད་པས་འཁོར་
ཆེར་མ་ བརྟེན། དུས་ཕྱིས་ཐུགས་ དམ་ ལ་ རྩལ་ ནུས་ ཐོན་ ཅིང༌། སྒོས་ ལམ་
འབྲས་བུ་དང་བཅས་པའི་བརྒྱུད་ཐག་ཉེ་བ། ནུས་པ་ཐོན་པ། སློབ་མར་ཁྲིད་
པའི་བོགས་འདོན་དང་། གེགས་སེལ་ལ་མཁས་པའི་སྙན་པས་སྟོད་མངའ་རིས་
ནས་སྨད་མདོ་ཁམས་སྒང་གསུམ་ཡན་ཆད་པའི་དགེ་བའི་བཤེས་གཉེན་ཆེ་དགུ་
ཀུན་གྱིས་ཞབས་ལ་གཏུགས་ནས་གདུལ་བྱ་མང་པོ་སྨིན་གྲོལ་གྱི་ལམ་ལ་བཀོད་དེ།
མཐར་དགུང་ལོ་དགུ་བཅུ་གོ་དྲུག་པ་བོད་རབ་བྱུང་ལྔ་པའི་མེ་མོ་སྦྲུལ་གྱི་ལོ་སྟེ་སྤྱི་
ལོ་1317ལོར་ངོ་མཚར་བའི་ལྟས་དུ་མ་དང་བཅས་ཏེ་བདེ་བར་གཤེགས་སོ། །
ཤངས་ཀྱི་བླ་མ་ཆོས་རྗེ་རིན་ཆེན་སེང་གེ
ཁོང་ནི་བོད་ཐང་པ་རུ་བཞི་རུ་ཡབ་དངོས་གྲུབ་དར་པོའི་ཁྱིམ་རྒྱུད་དུ་ངོ་
མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས། སྐུ་ན་ཆུང་ངུའི་དུས་ནས་
དམ་པའི་བག་ཆགས་རང་ཆས་སུ་མངའ་ཞིང་གྲུབ་ཐོབ་རིག་པ་ཡེ་ཤེས་ལས་
ཐུགས་རྗེ་ཆེན་པོའི་བཀའ་ལུང་ཞུས། འཕགས་མཆོག་སྤྱན་རས་གཟིགས་ཀྱི་
ལྗགས་བསྙེན་མཛད་དེ་ལུས་སེམས་བྱིན་གྱིས་བརླབས། དགུང་ལོ་དགུ་པ་ནས་
ཀློག་བསླབ་པས་ཚེགས་མེད་དུ་མཁྱེན་པ་བྱུང་ཡང་། ཕ་མས་རབ་ཏུ་བྱུང་བར་
མ་གནང་ནས། མདོ་སྡེ་དཀོན་མཆོག་བརྩེགས་པ་ལ་སོགས་པ་སངས་རྒྱས་བྱང་
སེམས་ཀྱི་མཚན་དུ་མ་ཀློག དགུང་ལོ་ཉེར་གསུམ་པར་མཁས་གྲུབ་ཀུན་དགའ་
སེང་གེས་མཁན་པོ་མཛད་ཅིང༌། སྲོག་ཤིང་མཁན་པོས་སློབ་དཔོན་མཛད་དེ་
དད་པའི་དགེ་འདུན་གྲངས་ཚང་གི་དབུས་སུ་དགེ་ཚུལ་གྱི་སྡོམ་པ་ཡང་དག་པར་
བཞེས། སློབ་དཔོན་འདུལ་བ་འཛིན་པ་བདུད་རྩི་དཔལ་བཟང་པོ་ལས་རབ་ཏུ་
བྱུང་བའི་ཆོས་སྤྱོད་དང༌། ཀཱ་རི་ཀ་ལྔ་བཅུ་པ། སུམ་བརྒྱ་པ། འོད་ལྡན་ལ་
སོགས་པ་ལ་མཁས་པར་སྦྱངས་ནས། དགུང་ལོ་ཉེར་བཞི་པར་མཁན་པོ་ལྷུན་
29



གྲུབ་དཔལ་བཟང་པོས་མཁན་པོ་དང༌། དར་མ་དཔལ་བཟང་པོ་པས་ལས་ཀྱི་
སློབ་དཔོན་དང༌། མཁས་བཙུན་སློབ་དཔོན་ཡོན་ཏན་འབུམ་པས་གསང་སྟེ་
སྟོན་པ་དང༌། རུ་མཚམས་གྱི་ཚོགས་པའི་དགེ་འདུན་དང་། གཞི་པའི་དགེ་
བའི་བཤེས་གཉེན་དང་བཅས་པ་དྲུག་ཅུ་ལྷག་གི་དད་པའི་དགེ་འདུན་གྱི་དྲུང་
ནས་བསྙེན་པར་རྫོགས་པའི་དགེ་སློང་གི་སྡོམ་པ་ཡང་དག་པར་བཞེས་ཤིང་།
སོ་སོར་ཐར་པ་འགྲེལ་བ་དང་བཅས་པ། མདོ་རྩ་འགྲེལ་བསླབ་བྱ་ཕལ་ཆེར་
སྔར་གྱི་ སློབ་ དཔོན་ དེ་ ཉིད་ ལས་ ལོ་ གསུམ་ ལྷག་ གི་ བར་ དུ་ བསླབས་ ཤིང་།
གཞན་ཡང་སློབ་དཔོན་ཀུན་དགའ་ཤེས་རབ། སློབ་དཔོན་བཀྲ་ཤིས་བཟང་པོ།
མཁན་པོ་སྲེག་ཤིང་བ་དང༌། སློབ་དཔོན་བཅོམ་ལྡན་པ། སློབ་དཔོན་བསོད་
ནམས་རིན་ཆེན། ས་སྐྱའི་སློབ་དཔོན་ཟླ་འོད་དང༌། སློབ་དཔོན་དཔལ་ཡས་
སོགས་མཁས་ཤིང་གྲུབ་པ་བརྙེས་པའི་དགེ་བའི་བཤེས་གཉེན་བཅུ་ཕྲག་དུ་མའི་
ཞབས་རྡུལ་སྤྱི་བོར་བླངས་ནས། དབུ་མ། ཕར་ཕྱིན། འདུལ་བ། མངོན་པ་
ཚད་མ་ལ་སོགས་པ་ལ་ཐོས་བསམ་གྱིས་སྒྲོ་འདོགས་བཅད་དེ། མདོར་ན་དགུང་
གྲངས་ཉི་ཤུ་རྩ་གསུམ་པ་ནས་བཞི་བཅུའི་བར་དུ་དགེ་བའི་བཤེས་གཉེན་གྱི་ཅི་
གསུང་བཀའ་ བསྒྲུབས་ནས་ སློབ་ གཉེར་ མཐར་ ཕྱིན་ བྱས། དེ་ ནས་ གསང་
སྔགས་རྡོ་ རྗེ་ ཐེག་ པའི་ དོན་ ལ་ གཞོལ་ བར་ དགོངས་ ནས། སྣར་ ཐང་ དང༌།
དཔལ་ལྡན་ས་སྐྱ་སོགས་སུ་བྱོན་ནས་སྔ་གཞུག་རྣམས་སུ་བླ་མ་མལ་ལོ་ཙཱ་བ་ལས།
དཔལ་དུས་ཀྱི་འཁོར་ལོའི་འགྲེལ་བ་སྐོར་གསུམ་ཆ་ལག་དང་བཅས་པ། རྡོ་རྗེ་
ཕྲེང་བ། སྦྱོར་དྲུག་རིགས་ཀྱི་འཇིག་རྟེན་མགོན་པོའི་རྟོགས་པ་ལྔ་བཅུ་པ་བྱིན་
རླབས་དང་བཅས་སྔགས་སྐོར་དུ་མ་གསན་ཏེ། གུང་ཐང་ཚེས་བཅུ་ནས་གྲྭ་སྐོར་
དང༌། གསང་ཕུའི་གྲྭ་སྐོར་མཛད་ཅིང་། བར་སྐབས་རྣམས་སུ་འཇམ་དབྱངས་
རྫོགས་པ་ལ་ཞི་བྱེད་སོ་ལུགས་མའི་གཅོད་སྐོར་དང༌། བྲག་ཏུ་བླ་མ་མཁན་ཤག་
པ་ལས་ དོ་པའི་གཅོད་སྐོར་གསུམ་ལ་ སོགས་ པ་ ཆོས་ ཕལ་ཆེར་དང༌། རྡོ་ལ་
སོགས་པའི་དཀའ་ཐུབ་ཀྱི་རིགས་རྣམས་ཞུས་ཤིང༌། དེ་ལས་ ལྷག་པར་དུ་གྱེ་



རེར་བླ་མ་སྒང་སྟོན་པ་ལས་ལམ་འབྲས་དང༌། ནག་འཇིགས་ལ་སོགས་པའི་ ་
ཟབ་ཆོས་སྐོར་དུ་མ་གསན། ལ་སྟོད་བྱང་དུ་སློབ་དཔོན་རིན་ཆེན་འོད་ཟེར་
ལས་ཞི་བྱེད་སྐམ་ལུགས་ཆ་ལག་དང་བཅས་པ་དང་། སྣར་ཐང་དུ་སློབ་དཔོན་
བྱང་སེང་བ་བསོད་ནམས་འཕེལ་བ་ལས་དོན་ཞགས་སྐོར་གྱིས་མཚོན་རྒྱུད་སྡེ་
ཆེན་པོའི་དབང་ལུང་ཁྲིད་མན་ངག་དང་བཅས་པ་ལེགས་པར་གསན་ཏེ། རྩེ་པོ་
རི་གདོང་ལ་རི་མོ་བྲིས་རྟོག་པ་སྣ་རེ་མ་སྐྱེས་བར་དུ་འདི་མན་ཆད་མི་འདའ་བའི་
དམ་བཅའ་མཛད་དེ། སྒྲུབ་པ་ཉམས་ལེན་ལ་རྩེ་གཅིག་ཏུ་གཞོལ་བར་མཛད་
ནས་གྲུབ་པའི་རྟགས་མཚན་དུ་མ་མངོན་དུ་གྱུར། དཔལ་ལྡན་ས་སྐྱར་ལོ་དགུར་
གདན་ས་བཟུང་སྟེ། རིགས་གྲའི་གཙོས་བྱས་ཚད་མ་རྣམ་འགྲེལ། རིགས་
གཏེར་ལོ་རེ་ཚར་བརྒྱད་བརྒྱད་བཤད་ཅིང་། གཞན་ཡང་ཕར་ཕྱིན། འདུལ་བ།
སྤྱོད་འཇུག་ལ་སོགས་པ་ལ་འཆད་ཉན་གནང་སྟེ་མཛད་ཕྲིན་ཡར་ངོའི་ཟླ་ལྟར་
སྤེལ་ནས་འདུ་ཚོགས་རྒྱ་མཚོ་ལྟར་འཕེལ་བར་གྱུར། དེ་ནས་དབེན་པའི་རི་སུལ་
ངེས་མེད་རྣམས་སུ་བྱོན་ནས། སྦྱོར་དྲུག་དང་། ལམ་འབྲས་སོགས་ཀྱི་ཉམས་
ལེན་ལ་གཞོལ་ཞིང་། བར་སྐབས་རྣམས་སུ་དབུས་གཙང་ཁམས་གསུམ་གྱི་དགེ་
བའི་བཤེས་གཉེན་དང་། སྡོམ་བརྩོན་སྡེ་སྣོད་འཛིན་པ་མང་པོ་ལ་དབང་དང་
བྱིན་རླབས་ཁྲིད་བཀའ་ལུང་སོགས་ཀྱིས་སྨིན་གྲོལ་གྱི་ལམ་ལ་བཀོད་དེ། བཤད་
སྒྲུབ་འཁོར་ལོ་གཉིས་ལྡན་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་དར་ཞིང་
རྒྱས་པར་མཛད་དེ། རེ་ཞིག་ཞིང་འདིའི་གདུལ་བྱ་དེ་ཙམ་དུ་གཟིགས་ནས་
དགོངས་པ་ཆོས་དབྱིངས་སུ་བསྡུ་པའི་ཚུལ་བསྟན་པ་ཡིན་ནོ། །
ཞང་དཀོན་མཆོག་དཔལ།
ཁོང་ནི་བོད་རབ་བྱུང་བཞི་པའི་ལྕགས་ཕོ་ཁྱི་ཡི་ལོ་སྟེ་སྤྱི་ལོ1250ལོར་ར་ས་
འཚལ་ཁུང་ཞེས་བྱ་བའི་ཡུལ་གྱི་དགེ་བཅུ་ཚང་བའི་གནས་སུ་རིགས་རུས་ཕུན་
31



སུམ་ཚོགས་པས་མངོན་པར་མཐོ་བ་ཆེན་པོ་ཞང་གི་རུས་སུ་ངོ་མཚར་བའི་དགེ་
མཚན་དུ་མ་དང་བཅས་ཏེ་སྐུ་འཁྲུངས། སྐུ་ན་ཆུང་ངུའི་དུས་ནས་གཞུང་ལུགས་
དུ་མ་ལ་ཐོས་བསམ་མཛད་ཅིང༌། དེ་ནས་དཔལ་ལྡན་ས་སྐྱ་པའི་ཆོས་རྒྱུད་དྲི་མ་
མེད་པ་ལ་སྔོན་གྱི་བག་ཆགས་སད་པས་མི་ཕྱེད་པའི་དད་པ་ཆེན་པོས་གསུང་
ངག་རིན་པོ་ཆེ་ཞུ་བར་དགོངས་པ་ལ། དེ་ཙམ་ན་འགྲོ་མགོན་ཆོས་ཀྱི་རྒྱལ་པོ་
འཕགས་པ་ཉིད་བསྟན་པ་སྤྱི་དང་། བྱེ་བྲག་དཔལ་ལྡན་ས་སྐྱ་བའི་ཆོས་རྒྱུད་ཀྱི་
བདག་པོར་བཞུགས་ན་ཡང་བོད་དུ་མི་བཞུགས་ཏེ་རྒྱ་ཡུལ་དུ་བྱོན་ནས་བོད་དུ་
འབྱོན་གྱིན་ཡོད་ཟེར་བ་གསན་པས་ས་དང་པོ་ལྟ་བུའི་སྤྲོ་བ་སྐྱེས་ཏེ་གྲོགས་དགེ་
སློང་ཀུན་བློ་ཟེར་བ་ཅིག་དང་། གཉིས་པོ་གསུང་ངག་རིན་པོ་ཆེ་ཞུ་བ་ལ་མདོ་
ཁམས་རྩམ་ མདོའི་ བར་ དུ་ཞབས་ ཐང་ དུ་ བྱོན་ཏེ་། བླ་མ་དང་མཇལ་བས།
ཁྱེད་གཉིས་གང་ནས་འོངས། ཅི་ལ་འོངས་བྱས་པ་ལ་སོགས་པའི་དྲི་བ་མཛད་
པས། བདག་ཅག་ས་སྐྱ་པའི་ཆོས་རྒྱུད་དྲི་མ་མེད་པ་ལ་མོས་ཤིང་། ལྷག་པར་དུ་
གསུང་ངག་རིན་པོ་ཆེ་ཞུ་བ་ལ་ ས་སྐྱ་ནས་དྲུང་གི་སྤྱན་སྔར་འོངས་བ་ལགས་
ཐུགས་རྗེས་འཛིན་པར་ཞུ་ཞེས་པས། བླ་མ་འཕགས་པས་དུས་ད་ལྟ་ངའི་གམ་
དུ་རྒྱ་བོད་ཧོར་གསུམ་གྱི་མི་ཆེ་འབྲིང་ཆུང་གསུམ་མང་པོ་འོང་གིན་འདུག་སྟེ།
ཆོས་ཁོ་ན་དོན་དུ་གཉེར་བ་ལ་ས་ཐག་རིང་ནས་འོངས་པ་ཁྱེད་གཉིས་ཙམ་ལས་
མ་བྱུང་། དེ་བཞིན་བྱ་དགོས་གསུངས་ནས་ཤིན་ཏུ་མཉེས། དེ་ནས་བཟུང་སྟེ་
སྐུ་མ་གཤེགས་བར་དུ་ལུས་དང་གྲིབ་མ་བཞིན་བསྙེན་པས་ཐུན་མོང་མ་ཡིན་པའི་
ཐུགས་ཀྱི་སྲས་ཀྱི་ནང་ནས་མཆོག་ཏུ་གྱུར་པ་བླ་མ་ཞང་དཀོན་མཆོག་དཔལ་བ་
འདི་ཉིད་ཡིན་ཏེ། དམ་པ་འདི་ཉིད་ཤར་ནུབ་ལ་སོགས་པའི་ཆོས་སྡེའི་ཆགས་
སྡང་གིས་དམ་སེལ་དང་ཁེངས་དྲེགས་ལ་སོགས་པ་འཇིག་རྟེན་ཆོས་བརྒྱད་ཀྱི་
རྣམ་གཞག་སྤངས་པ་ཞིག་ སྟེ། བླ་མའི་ཐུགས་ཀྱི་སྲས་གཅིག་པུར་གྱུར་ཀྱང་།
ཀུ་སུ་ལུ་ཕལ་བའི་རྣམ་པ། ན་བཟའ་ཚུན་ཆད་ཀྱང་ངན་པ་ལས་མི་གསོལ་བས།
འཕགས་པའི་གསུང་གིས་ཞང་དཀོན་མཆོག་དཔལ་འདི་ཡང་གོ་ལག་རེ་ཡང་
32



ཐད་ཀ་གོན་པས་ཆོག་པ་ལ། མི་ཁྱུ་རུ་མི་ཆུད་པ་རེ་བྱེད་ཀྱིན་འདུག་གསུངས་ཏེ།
ཆོས་བརྒྱུད་ཀྱི་བྱ་བ་སྤངས་བས་རྣམ་པར་ཐར་བ་ཤིན་ཏུ་གཙང་ཞིང་ཆོས་ལ་
བསྲེ་བསླད་དང་། རང་བཟོ་མེད་པ་བླ་མ་རྒྱུད་པ་ནས་བརྒྱུད་པའི་དྲུང་དུ་རིམ་
པར་དཀའ་བ་སྤྱད་ཅིང་ཕ་དང་བུའི་ཚུལ་དུ་ཐུགས་ཀྱི་སྲས་སུ་གྱུར་པས་བྱིན་
རླབས་ཀྱི་དྲོད་མ་ཡལ་བ། བླ་མའི་གསུང་དང་ལག་ལེན་ཁོ་ན་བཞིན་བྱེད་པས་
ཆོས་ལུགས་ འཛིན་ པ་ ཀུན་ གྱི་ནང་ནས་ ཞང་ པ་ ཁོ་ ན་ མཆོག་ གཅིག་ པུ་ ཡིན་
གསུང་། དེ་ཡང་བླ་མ་དང་མཇལ་མ་ཁད་ནས་ལས་ཀྱི་སློབ་མར་གཟིགས་ནས་
གཞུང་ཁྲིད་ཀྱི་སྔོན་འགྲོ་བཙུགས་ཏེ། མདོ་ཁམས་ནས་ས་སྐྱའི་བར་ལོ་གསུམ་
འགོར། དེའི་བར་དུ་ཁྲིད་རྣམས་ རྫོགས་ པར་ མཛད། དེ་ནས་རིམ་ བཞིན་
གཞུང་བཤད་དང༌། མན་ ངག་ ཕྲན་ཚེགས་རྣམས་རྫོགས་ པར་ གནང་ཞིང་།
གཞན་ཡང་བདེ་མཆོག་ལོ་ནག་དྲིལ་གསུམ། དུས་ཀྱི་འཁོར་ལོ། གསང་བ་
འདུས་པ་འཕགས་ལུགས་ཞབས་ལུགས། སྒྲོལ་མ་ཕྱི་ནང་། གཤིན་རྗེའི་གཤེད་
ཀྱི་སྐོར་ སོགས་ དང་། ས་སྐྱ་བའི་ ཕག་མོའི་སྐོར་གསུམ། ལྕགས་རི་ལས་མི་
འདའ་བའི་ཟབ་ཆོས་བཞི་ལ་སོགས་པ་དབོང་བྱིན་རླབས། རྒྱུད་མན་ངག་ལ་
སོགས་པ་ཆོས་ཀྱི་རྒྱལ་པོ་ཉིད་ལ་མངའ་བ་ཕལ་ཆེར་གསན་ཅིང་བསྐྱེད་རྫོགས་
ལག་ལེན་མཐོང་བ་བརྒྱུད་པ་མ་ཉམས་པ་ཇི་ལྟ་བ་བཞིན་ཐུགས་སུ་ཆུད་བར་
མཛད་དེ། ཉིན་མཚན་ཁོར་ཡུག་ཏུ་ཆོས་སྤྱོད། ཐུགས་དམ། གཞན་དོན་གྱིས་
དུས་འདའ་བས་གོ་ཆ་དང་སྦྱོར་བའི་བརྩོན་འགྲུས་ཕུལ་དུ་ཕྱིན་པ་མངའ་སྟེ།
ཉིན་པར་ཕལ་ཆེར་བསྐྱེད་རྫོགས་ཁོ་ན་ལྷུར་ལེན་ཅིང་། མཚན་མོའི་ཆ་ལ་ཕལ་
ཆེར་གཉིད་ལ་སོགས་པ་དོན་མེད་ཀྱི་དུས་འདའ་བ་ལས་མི་འདུག་པ་ལ་དགོངས་
ནས། ཆོས་གསུང་པ་དང་། མགྲོན་སྐྱོང་བ་ལ་སོགས་པ་གཞན་དོན་རྣམས་
ཀྱིས་མཚན་མོའི་དུས་འདའ་བར་མཛད་ཅིང༌། བསྐྱེད་རྫོགས་ཀྱི་ཏིང་ངེ་འཛིན་
ལ་བརྟན་པ་ཐོབ། བསམས་ན་ཤེས་པའི་ མངོན་པར་ཤེས་པ་མངའ་བས་མ་
འོངས་ལུང་བསྟན་པ་ལ་སོགས་པ་དུ་མ་ལ་མངའ་དབང་འབྱོར། དབུས་ཀྱི་



དགའ་ལྡན་དུ་ཡུན་རིང་བཞུགས་ཤིང་འགྲོ་དོན་ཡང་ཆེན་པོ་བྱུང་སྟེ་གདུལ་བྱ་
དཔག་ཏུ་མེད་པ་སྨིན་གྲོལ་གྱི་ལམ་ལ་བཀོད། ལྷག་པར་དུ་ཆོས་རྗེ་བྲག་ཕུག་པ་
ཉིད་གདུལ་བྱ་མཆོག་ཏུ་གྱུར་པའི་ལས་ཅན་དུ་གཟིགས་ནས། བླ་མ་ལ་གང་
མངའ་བའི་གསུང་ངག་གིས་ཐོག་དྲངས་བས་བཀའ་ལུང་མན་ངག་ཐམས་ཅད་
བུམ་པ་གང་བྱོའི་ཚུལ་དུ་གནང་སྟེ། བཀའ་ཐོབ་ཙམ་དང་ཆོས་ཐོབ་ཙམ་མ་
ཡིན་པའི་བྱིན་རླབས་ཀྱི་ཉམས་བརྒྱུད། མཐོང་བ་བརྒྱུད་པའི་ཕྱག་ལེན་པར་
བཏབ་པ་ལྟར་མཐར་ཕྱིན་པར་སྨིན་པར་མཛད་དོ། ། དེ་ལས་དུས་ཕྱིས་བླ་མ་
དགའ་ལྡན་པ་ཀུན་བསོད་ལ་སོགས་པ་དང༌། དབུས་གཙང་གི་དགེ་བའི་བཤེས་
གཉེན་བུ་ ཆེན་ དུ་ མ་ བྱུང་ ཞིང་འགྲོ་དོན་ རྒྱ་ཆེར་མཛད་དེ། བླ་ མ་ ཞང་ དེ་
འཕགས་པ་རིན་པོ་ཆེའི་བུ་ཆེན་གཞན་ལས་ཁྱད་དུ་འཕགས་པ་ཡིན་པས། བླ་
མ་བདག་ཉིད་ཆེན་པོ་དབུས་ནས་ས་སྐྱར་གདན་དྲངས་ཏེ། ཆོས་གདམས་ངག་
ལ་སོགས་པ་ཞུ་བར་བཞེད་པས་ས་སྐྱར་བཞུགས་ཤིང་། འཆད་ཉན་སྒོམ་སྒྲུབ་
འབའ་ཞིག་མཛད་དེ་རྒྱལ་བའི་བསྟན་པ་རིན་པོ་ཆེ་འདི་ཉིད་སྒོ་ཀུན་ནས་དར་
ཞིང་རྒྱས་པར་གནང་ནས། མཐར་དགུང་གྲངས་དྲུག་ཅུ་རེ་བརྒྱད་པ་བོད་རབ་
བྱུང་ལྔ་པ་མེ་མོ་སྦྲུལ་གྱི་ལོ་སྟེ་སྤྱི་ལོ་1317ལོར་གདུལ་བྱ་རྟག་འཛིན་ཅན་རྣམས་
ལ་དགོངས་ཏེ་བདེ་བར་གཤེགས་པའི་ཚུལ་བསྟན། གདུང་ཞུགས་ལ་བཞུ་བའི་
ཚེ། གདུང་ལ་འཇམ་དཔལ་ཨ་ར་པ་ཙ་ན་དང་། སྤྱན་རས་གཟིགས། སྒྲོལ་མ་
རྣམས་ཀྱི་སྐུ་གཟུགས་མཐེ་བོང་གི་ཚད་ཙམ་དོད་ཅིང་གསལ་བ་གསུམ་བྱོན་པས།
སྐྱེ་བོ་རྣམས་ངོ་མཚར་ཞིང་གདུལ་བྱ་རྣམས་མི་ཕྱེད་པའི་དད་པ་ལ་བཀོད་པ་
ཡིན་ནོ། །
བྲག་ཕུག་པ་བསོད་ནམས་དཔལ་བ།
ཁོང་ནི་བོད་རབ་བྱུང་ལྔ་པའི་མེ་མོ་གླང་གི་ལོ་སྟེ་སྤྱི་ལོ་1277ལོར་ངོ་



མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས། དེ་ཡང་སྐུ་ན་གཞོན་ནུའི་
དུས་ཉིད་ནས་འགྲོ་བའི་མགོན་པོ་ཆོས་རྒྱལ་འཕགས་པའི་ཐུགས་ཀྱི་སྲས་མཆོག་
རིམ་པ་གཉིས་ལ་བརྟན་པ་ཐོབ་ཅིང་བསམས་ན་ཤེས་པའི་མངོན་པར་ཤེས་པ་ལ་
སོགས་པ་ཡོན་ཏན་བསམ་གྱིས་མི་ཁྱབ་པ་ལ་མངའ་དབང་འབྱོར་བའི་བླ་མ་དམ་
པ་ཞང་དཀོན་མཆོག་དཔལ་ལས་རབ་ཏུ་བྱུང་ཞིང་། མཉེས་པ་གསུམ་གྱི་སྒོ་
ནས་ཡུན་རིང་བསྟེན་ཏེ། བཅོམ་ལྡན་འདས་དཔལ་ཀྱེ་རྡོ་རྗེ་བདག་མེད་མ།
འཁོར་ལོ་བདེ་མཆོག རྡོ་རྗེ་འཇིགས་བྱེད། གཤེད་དམར། གསང་འདུས།
སྒྲོལ་མ། མ་ཧ་མ་ཡ། རྡོ་རྗེ་རྣལ་འབྱོར་མ། ཀུན་རིག་རྩ་བའི་དཀྱིལ་འཁོར།
གཙུག་ཏོར་རྣམ་རྒྱལ། རྡོ་རྗེ་ནག་པོ་ཆེན་པོ་ལ་སོགས་པ་དཔལ་ལྡན་ས་སྐྱའི་
ཆོས་རྒྱུད་དྲི་མ་མེད་པ་རྣམས་ཀྱི་དབང་། བྱིན་རླབས། རྗེས་གནང་། གསུང་
ངག་རིན་པོ་ཆེ་ལམ་སྐོར་དང་བཅས་པ་ལ་སོགས་པའི་ གདམས་ངག རྒྱུད་
འགྲེལ། ཕྱག་ལེན་མཐའ་དག་བུམ་པ་གང་བྱོའི་ཚུལ་དུ་ཐུགས་སུ་ཆུད་ཅིང་བྱིན་
གྱིས་བརླབས་ནས། བདེ་གསལ་མི་རྟོག་པའི་ཏིང་ངེ་འཛིན་དང་མཐོང་སྣང་
ཁྱད་པར་ཅན་ལ་སོགས་པ་ཡང་མང་དུ་གཟིགས་ཤིང་། དེ་ནས་ཡོངས་འཛིན་
རིན་པོ་ཆེ་མཁན་ཆེན་གྲགས་གཞོན་པ་ལས་བསྙེན་པར་རྫོགས་ཤིང་དེ་ཉིད་ལས་
འདུལ་བའི་ཆོས་ཀྱང་མང་དུ་གསན། གཞན་ཡང་བླ་མ་ལོ་ཙཱ་བ་མཆོག་ལྡན།
དགའ་ལྡན་པ་ཀུན་བསོད། ས་མཆེར་བ་མཁས་བཙུན་གཞོན་ནུ་གྲུབ། སྲུ་ལུང་
བ་ཀུན་སྨོན་ལ་སོགས་པའི་དགེ་བའི་བཤེས་གཉེན་མཁས་གྲུབ་དམ་པ་རྣམས་
ལས་མདོ་སྡེ་དང་ རྒྱུད་སྡེ་དྲི་མ་མེད་པ་རྣམས་དང་། དེ་དག་གི་དགོངས་པ་
འགྲེལ་བའི་བསྟན་བཅོས་ཆེན་པོ་རྣམས་ཀྱི་ལུང་དང་བཤད་པའི་བཀའ་རྡོ་རྗེ་
ཐེག་པའི་དབང༌། བྱིན་རླབས། རིག་གཏད་ལ་སོགས་པ་མདོ་སྔགས་ཀྱི་ཆོས་
བོད་དུ་འགྱུར་བ་ཕལ་ཆེ་བ་གསན་ཅིང་། ཁྱད་པར་དུ་བླ་མ་དགའ་ལྡན་པ་བཀྲ་
ཤིས་དཔལ་ལས་ཀྱི་ རྡོ་ རྗེའི་ རྒྱུད་གསུམ་འགྲེལ་ བ་དང་བཅས་ པ་གསན་ཅིང་
ཐུགས་སུ་ཆུད་པར་མཛད་དོ། ། གདན་ས་ཆེན་པོ་དཔལ་ལྡན་ས་སྐྱར་འཆད་
， 35



ཉན་ཀྱི་སྒོ་ནས་ཀྱང་བསྟན་པ་དང་སེམས་ཅན་ལ་ཕན་པ་རྒྱ་ཆེན་པོ་མཛད་ཅིང།
མངོན་པར་ཤེས་པ་དང་། རྫུ་འཕྲུལ་དང་ཏིང་ངེ་འཛིན་དུ་མ་ལ་མངའ་བརྙེས་
པའི་ཆོས་རྗེ་ཉན་ཆེན་པ་ལས། བཅོམ་ལྡན་འདས་བདེ་མཆོག ཀྱེ་རྡོ་རྗེ། རྡོ་
རྗེ་རྣལ་འབྱོར་མའི་དབང་དང་བྱིན་རླབས། - གསུང་ངག་རིན་པོ་ཆེ་ལམ་སྐོར་
དང་བཅས་པ་དང་། ཐུན་མོང་མ་ཡིན་པའི་བླ་མའི་རྣལ་འབྱོར། རྟེན་འབྲེལ་
སྙིང་པོ། ཞི་བྱེད་དོན་ རྒྱུད་ལ་ སོགས་ པའི་ མན་ངག་མང་པོ་ཞུས། ཏིང་ངེ་
འཛིན་བསམ་གྱིས་མི་ཁྱབ་པ་ཡང་འཁྲུངས་ཤིང་སྒྲུབ་པ་སྙིང་པོར་མཛད་པར་
བཞེད། དགུང་ལོ་སོ་བརྒྱད་པར་སྔོན་བླ་མས་ལུང་བསྟན་ པ་ ལྟར་ སྒྲུབ་ པའི་
གནས་མཆོག་ན་བཟའ་བྲག་ཕུག་ཏུ་ཕྱི་ནང་གི་ འདུ་འཛི་དང༌། རྣམ་གཡེང་
མཐའ་དག་ སྤངས་ནས་ སྐུ་ཚེ་དང་སྒྲུབ་པ་མཉམ་ པའི་དམ་བཅའ་བརྟན་པོ་
མཛད་པ་ན། ཐུགས་དམ་གྱི་རིམ་པ་ནི་ལྟ་བ་འཁོར་འདས་དབྱེར་མེད་ཀྱི་ངང་
ནས་ཐུགས་དམ་གྱི་ལྷ་མང་པོའི་སྒོམ་བཟླས་ཆག་མེད། རྩ་རླུང་ཐིག་ལེ་རྣལ་
འབྱོར། རྡོ་རྗེ་ལུས་ཀྱི་འཁྲུལ་འཁོར་དབང་བཞིའི་ལམ་ཅིག་ཆར་དུ་ཉམས་སུ་
བླང་བའི་མན་ངག་ཐུན་མོང་མ་ཡིན་པ་རྣམས་ལ་ཉིན་མཚན་ཁོར་ཡུག་ཏུ་གཡེལ་
བ་སྐད་ཅིག་ཀྱང་མི་མངའ་ཞིང་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་གང་ལ་
གང་འདུལ་གྱིས་གདུལ་བྱ་རྣམས་ལ་དངོས་དང་བརྒྱུད་པས་སྨིན་གྲོལ་ལ་འགོད་
པར་མཛད་པ་དང་། སྟོན་དཔྱིད་ཐུན་མཚམས་རྣམས་ སུ་ བདེ་དགྱེས། རྗེ་
བཙུན་མ་སྒྲོལ་མ། རྡོ་རྗེ་རྣལ་འབྱོར་མ། རྡོ་རྗེ་འཇིགས་བྱེད་ལ་སོགས་པའི་
དཀྱིལ་འཁོར་སྒྲུབ་མཆོད་བརྒྱ་ཚར་མང་པོ་དང༌། ཕྱག་ཏུ་འབུལ་བ་བྱུང་ཚད་
ཀྱིས་གསུང་ རབ་ ལ་ བརྒྱ་ཚར་ རེ་ མཛད། མཚན་ བརྗོད། ཚེ་ དཔག་ མེད།
གཙུག་ཏོར་རྣམས་འབུམ་ཐེར་མང་པོ་དང༌། སྒྲོལ་མ་འབུམ་ཐེར་སོ་ལྔ་དང་།
རྒྱུད་གསུམ། ཡུམ་རྒྱས་འབྲིང་བསྡུས་གསུམ་དང༌། དཀོན་མཆོག་བརྩེགས་པ་
བརྒྱ་ཚར་མང་པོ། གཞན་ཡང་ལོ་རེ་ལ་རྒྱུད་གསུམ་དང་། མདོ་སྡེ་ལ་སོགས་པ་
རྒྱལ་བའི་བཀའ་རབ་འབྱམས་ཀྱི་གསུང་སྒྲོགས་དང༌། བླ་མ་གོང་མའི་ཟླ་མཆོད།
36



དུས་མཆོད། དཀོན་མཆོག་གི་མཆོད་པ་རྒྱ་ཆེན་པོ་རྣམས་ལ་ཤིན་ཏུ་བརྩོན་པར་
མཛད་ཅིང༌། གཞན་དད་པ་ཅན་གྱིས་ཕུལ་བའི་ཡོ་བྱད་རྣམས་ཀྱང་མི་འཛིན་
པར་ལྷ་སའི་ཇོ་བོའི་དྲུང་དུ་སྔ་ཕྱིར་གསེར་ཞོ་བརྒྱ་འབུལ་གསུམ་དང་། བོ་དོང་
ཇོ་བོའི་དྲུང་དུ་བརྒྱ་འབུལ་གཅིག གཞན་རྟེན་ཁྱད་པར་ཅན་དུ་གྲགས་པ་དུ་མ་
དང༌། བླ་མ་གོང་མའི་རྟེན་གསུམ་རྣམས་ཀྱི་དྲུང་དུ་མར་མེ། ན་བཟའ། བླ་རེ་
ལ་སོགས་ པའི་ མཆོད་པ། བདེ་ བར་ གཤེགས་ པའི་ སྐུ་ གསུང་ ཐུགས་ ཀྱི་རྟེན་
བཞེངས་པ། གདན་ས་ཆེན་པོ་དཔལ་ལྡན་ས་སྐྱས་གཙོ་བྱས་པའི་ཆོས་སྡེ་རྣམས་
སུ་ཡང་། དགེ་འདུན་གྱི་བསྙེན་བཀུར་དང༌། འབུལ་བ་ཆེན་པོ་རྣམས་བསྒྲུབ་
པ་དང༌། དབུལ་ཞིང་ཕོངས་པའི་སེམས་ཅན་རྣམས་ཀྱི་ཡང་རེ་བ་ཡིད་བཞིན་
དུ་བསྐང་ཞིང༌། མདོར་ན་ཕ་རོལ་ཏུ་ཕྱིན་པ་དྲུག་དང༌། བསྡུ་བའི་དངོས་པོ་
བཞིས་འགྲོ་བ་དཔག་ཏུ་མེད་པ་ཕན་བདེ་མཆོག་ལ་འགོད་པར་མཛད་དོ། །
དགུང་ལོ་བཞི་བཅུ་ཞེ་གསུམ་པར་ཟབ་མོའི་ལམ་ལ་རྩེ་གཅིག་ཏུ་བརྩོན་པས་ས་
རླུང་སྟོབས་འཕེལ་བའི་ཉམས་སྐུ་ལུས་ལྕི་བ་ལ་སོགས་པ་ཅུང་ཟད་དུབ་པའི་ཚེ།
རྗེ་བཙུན་རྣལ་འབྱོར་གྱི་དབང་ཕྱུག་ས་སྐྱ་པ་ཆེན་པོ་བྱོན་ནས། ལམ་དུས་དམ་
ཚིག་དང་སྡོམ་པ་ལ་ནན་ཏན་དུ་གྱིས་འབད་རྩོལ་དང་དཀའ་སྤྱད་མི་དགོས་པར་
འཆི་བའི་དུས་སུ་རྟགས་དང་བཅས་ཏེ་གྲུབ་མཐའ་སྙེགས་པར་འགྱུར་ཞེས་ལུང་
བསྟན་པ་ཡང་མཛད། དེ་ནས་དུས་ ཐམས་ཅད་དུ་སྲིད་ཞི་མཉམ་ཉིད་ཀྱི་སྒོ་
ནས་གཞན་གྱི་བདེ་སྡུག་དངོས་སུ་བརྗེ་ནུས་པ་ལ་སོགས་པའི་ཐུགས་རྗེ་ཚད་མེད་
པ་དང་། བྱང་ཆུབ་ཀྱི་སེམས་ཀྱིས་སེམས་ཅན་ཐམས་ཅད་ལ་བུ་གཅིག་པ་ལྟར་
གཟིགས་ཤིང་། རིམ་པ་གཉིས་ཀྱི་ཏིང་ངེ་འཛིན་ལས་མི་འདའ་བས། ཁམས་
འདུས་པ་གསུམ་གྱི་ཉམས་རྟོགས་ཐམས་ཅད་མཐར་ཕྱིན་ནས། རྣམ་པར་གྲོལ་
བར་ཡེ་ཤེས་ཀྱི་སྣང་བ་ཆེར་རྒྱས་ཏེ། རྗེ་བཙུན་འཇམ་པའི་དབྱངས་ཀྱི་རྣམ་
པར་འཕྲུལ་ པ་ སྐྱེས་ཆེན་ རྣམས་ ཀྱིས་ གཙོ་མཛད་ གངས་རིའི་ཁྲོད་ཀྱི་ཡོངས་
འཛིན་དམ་པ་མང་པོའི་གཙུག་གི་ནོར་བུར་གྱུར་ཅིང་ལྷ་དང་བཅས་པའི་འཇིག་



རྟེན་གྱི་འདྲེན་པ་དམ་པ་མཛད་དོ། ། རྡོ་རྗེ་ནག་པོ་པ་ཆེན་པོ་འཁོར་དང་
བཅས་པ་ཡང་བཀའ་བསྒོ་ཁྱད་པར་ཅན་དང་། དགུ་གཏོར་ལ་སོགས་པའི་དུས་
སུ་ཡང་མངོན་སུམ་དུ་ཕྲིན་ལས་སྒྲུབ་བོ། ། དགུང་ལོ་བདུན་ཅུ་པར་གཞན་སྣང་
དུ་ཞབས་ཅུང་ཟད་བསྙུང་བའི་ཚུལ་བསྟན་ཅིང་ཤིན་ཏུ་དབེན་པར་བཞུགས་
པའི་ཚེ་བཅོམ་ལྡན་འདས་འཁོར་ལོ་བདེ་མཆོག་དང༌། ཀྱེ་རྡོ་རྗེ་དང༌། སྟོན་
པའི་གཙོ་བོ་ལ་སོགས་པ་ཡི་དམ་གྱི་ལྷ་མང་པོའི་ཞལ་གཟིགས། བླ་མ་བརྒྱུད་པ་
རྣམས་དངོས་སུ་བྱོན། འཇིག་རྟེན་གྱི་དགེ་ལེགས་དང༌། རྗེ་པ་ཉིད་ཀྱི་རྣམ་
པར་ཐར་པ་སེམས་ ཅན་གྱི་དོན་ཇི་ལྟར་འགྱུར་བ་རྣམས་ཞུས་པ་བཞིན་ལུང་
བསྟན་ཐོབ། རྡོ་རྗེ་ཐེག་པའི་བསྟན་པ་སྤྱི་དང་དམ་ཚིག་ལ་གནས་པ་ཀུན་ལ་ཉེ་
བར་དགོངས་ནས་བདུད་རྩི་རིལ་བུའི་སྒྲུབ་པ་ལན་གཉིས་མཛད་པའི་སྔ་མ་ལ་
ཡང་དྲི་ཞིམ་པོས་རྒྱང་རིང་པོར་ཁྱབ་ཅིང༌། མནལ་ལམ་དུ་དམ་ཚིག་གི་རྫས་ལ་
མཁའ་འགྲོས་བསྐོར་བ་བྱེད་པ་ལ་སོགས་པ་བྱུང་ཞིང་། ཕྱི་རབས་ཀྱི་སྔགས་
འཆང་རྣམས་ལ་ཕན་པའི་རྒྱུན་ཆེན་པོ་ཡང་མཛད། དེ་ནས་བདེ་བར་གཤེགས་
ཁར་འཇའ་དང་རོལ་མོའི་སྒྲ་ལ་སོགས་པ་རིག་པ་འཛིན་པའི་བསུ་བ་རྣམས་ཀྱང་
བྱུང་ཞིང༌། ཕྱི་དྲོ་ཞིག་ལ་བཅོམ་ལྡན་འདས་མ་རྣམ་པར་རྒྱལ་མ་ལྷ་དགུ་བྱོན་
ནས།། ད་ནི་ཁྱེད་ཀྱི་ཚེ་དང་གདུལ་བྱའི་ཚད་དེ་ཙམ་ཡིན་པས་བདེ་བ་ཅན་དུ་
འགྲོ་བའི་དུས་ལ་བབ་ཅེས་གསུངས་ཤིང་། ཆོས་རྗེ་ཉིད་ཀྱང་གཤེགས་པའི་དུས་
ལ་བབ་པར་དགོངས་ནས་ཆོས་གོས་གསུམ་དང༌། རྡོ་རྗེ་འཛིན་པ་མི་འབྲལ་
བའི་དམ་ཚིག་ གི་ཡོ་བྱད་ ཁ་ཚང་གཅིག་མ་གཏོགས་ པ། རྟེན་ མཆོད། ན་
བཟའ་ཕྱག་རྫས་ལ་སོགས་པ་ཡོངས་སུ་བཟུང་བ་མེད་པར་སྤོང་དག་མཛད་དེ་
མཐར་དགུང་གྲངས་དོན་བཞི་པ་བོད་རབ་བྱུང་དྲུག་པའི་ལྕགས་ཕོ་སྟག་གི་ལོ་སྟེ་
སྤྱི་ལོ་1350ལོར་ངོ་མཚར་བའི་ལྟས་དུ་མ་དང་བཅས་ཏེ་ཞིང་ཁམས་རྣམ་པར་
དག་པ་བདེ་བ་ཅན་དུ་གཤེགས་པ་ཡིན་ནོ། །
38



རི་ཁྲོད་པ་ཆེན་པོ་བློ་གྲོས་བརྟན་པ།
ཁོང་ནི་བོད་རབ་བྱུང་ལྔ་པའི་མེ་ཕོ་འབྲུག་གི་ལོ་སྟེ་སྤྱི་ལོ་1316ལོར་འབྲིང་
མཚམས་ལྕིམ་ལུང་ཁ་ལྔ་དགོན་གསར་དུ་ཡབ་ཕྱུག་པོ་ཆོས་སྐྱོང་དང་། ཡུམ་
ཕྱུག་མོ་སྒྲོན་ནེ་གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་ .
འཁྲུངས། མཚན་བློ་གྲོས་རིན་ཆེན་གསོལ། དགུང་ལོ་བཞི་པ་ནས་འཁོར་བ་ལ་
སྐྱོ་ཤས་དྲག་པོ་དང་། ཆོས་ཅིག་བྱ་དགོས་སྙམ་པའི་འདུན་པ་ཐུགས་རྒྱུད་ལ་
ལྷང་ལྷང་པ་འཁྲུངས། གོ་ཀ་ལ་སོགས་བྱིས་པ་རྩེ་ས་རྣམས་སུ་ཡང་། ངས་ལྷ་
ཆེན་པོ་ཞིག་བྱ་ཡིས་ཟེར་ནས་ལུས་གནད་ལྟ་སྟངས་མཛད་གྱིན་ཏིང་ངེ་འཛིན་ལ་
མཉམ་པར་འཇོག་ཅིང་ཆོས་ཀྱི་བག་ཆགས་ཤིན་ཏུ་ཆེ་བ་ཅིག་ཡོད་སྐད། དགུང་
ལོ་བརྒྱད་པ་ཡན་ཆད་ཡབ་དང་ཡུམ་གཉིས་འདས་ནས་ཨ་ཁུ་བླ་མ་གྲུབ་རྒྱལ་པ་
བྱ་བའི་ཆོས་པ་བཟང་པོ་ཅིག་ཡོད་པས། དེས་ཁྲིད་ནས་ཟར་ཕྱོགས་ཀྱི་དགོན་
པ་ཐར་པ་གླིང་དུ་བྱོན། མཁན་པོ་བ་རི་བ་དང་། སློབ་དཔོན་རྟོག་གེ་བ་ནམ་
མཁའ་རྡོ་རྗེ་གཉིས་ལས་རབ་ཏུ་བྱུང་སྟེ་མཚན་བློ་གྲོས་བརྟན་པ་ཞེས་ གསོལ་
ཞིང་། དེར་ལོ་བཞིར་བཞུགས་ནས་ཀློག་ཡིག་བསླབས། བྱ་བ་ཆོས་སྤྱོད་ཀྱི་
རིམ་པ་དང་སྤྱོད་འཇུག་ལ་ནན་ཏན་མཛད། དགོན་པ་དེའི་བླ་མ་སྒྲུབ་ཆེན་པ་
བྱ་བ་སྐྱེ་བ་སྔ་ཕྱི་དྲན་པ་གདུལ་བྱ་ཅན་ཞིག་བཞུགས་པ་དེའི་སྐུ་ཉེ་རུ་ཡང་འོང་
བས་བླ་མ་དེ་ཤིན་ཏུ་མཉེས་ཏེ། ཕྱག་རྡོར་གཏུམ་པོའི་དབང་དང་། རི་ཆོས་
སྐོར་གསུམ་ལ་སོགས་པ་ཆོས་དུ་མ་གསན། དགུང་ལོ་བཅུ་གཉིས་པར་བོ་དོང་
ཨེ་རུ་སློབ་དཔོན་རྟོག་གེ་བ་བྱ་བ་ལས་ཚད་མ་རྣམ་ངེས་སློབ་ཏུ་བྱོན་པས། ཉིན་
ཞིག་འདི་ཚོ་ན་སྤྱོད་འཇུག་འདྲ་ཤེས་པ་ཡོད་དམ་ཞེས་ཤེར་ལེའི་གཞུང་ ཅིག་
བཏོན་ནས། འདི་ལ་སྦྱོར་བ་ ཅིག་བཀོད་ མཛོད་བྱས་ཀྱིན་ཡར་འཆམ་ མར་
འཆམ་མཛད་པས། ལ་ལ་ན་རེ་གྲལ་མགོ་ཡ་གི་ན་ཡར་བཞུད་ཟེར། གྲལ་ཕུག་
39



ཅིག་ན་རྒྱལ་སྲས་ཐོགས་མེད་པ་བཞུགས་པས། འམ་བུ་ལགས་འདི་རུ་བྱོན་དང་
གསུངས་ནས་སྒྲོགས་གླེང་མཛད་པས། ཁོང་པ་རྒྱལ་ནས་མཆོད་ཡར་དང་ཞལ་
ཚབས་མང་པོ་བཏོན་པས། གྲྭ་སྐོར་བ་ཕུ་རུང་མ་གྱོན་པ་དེ་སུ་གང་བ་ཅིག་ཡིན་
ནམ་ཤེས་ རབ་ ཅན་ ཞིག་འདུག་ ཟེར་ཏེ་ ཐམས་ ཅད་ངོ་མཚར་བར་ གྱུར་ནས་
མཁས་པའི་གྲགས་པ་དེ་ཉིད་ནས་ཐོབ། དེ་ནས་ལོ་གསུམ་གྱི་བར་དུ་འཚོ་བ་
སྐྱེལ་བ་ཆེར་མེད་ཅིང་། སྤྱིའི་ཐུགས་ཚུལ་ལ་བརྟེན་ནས་དཀའ་བ་སྤྱད་དེ་ཚད་
མ་དང་མངོན་པ་ལ་གསན་སྦྱོང་མཐར་ཕྱིན་མཛད། བཤད་གསར་དང་རྣམ་
གཞག་ལ་སོགས་པ་ཕུན་སུམ་ཚོགས་པ་ཡང་ཨ་ཁུས་བསྒྲུབས། དགུང་ལོ་བཅོ་ལྔ་
པར་གྲྭ་སྐོར་མཛད་པས་མཁས་ པ་ཆེན་པོ་ ཐམས་ ཅད་ ཀྱིས་ ཀྱང་བསྔགས་པ་
བརྗོད་ཅིང་། འཇམ་དབྱངས་དོན་ཡོད་རྒྱལ་མཚན་པས་འདི་སྐྱེས་བུ་གཞན་
དང་མི་མཉམ་པའི་བློ་གྲོས་ཅན་ཡིན། .འདི་པ་བློ་གྲོས་མཚུངས་མེད་ཟེར་བ་
ཡིན་གསུངས་ནས་བློ་གྲོས་ མཚུངས་ མེད་ ཅེས་ གྲགས་ སོ། ། དགུང་ལོ་བཅུ་
བདུན་པར་ད་ནི་འཆད་ཉན་ལ་སོགས་པའི་བྱ་བ་ཡང་དེ་ཙམ་ ཡིན། མི་ཚེ་
འཆད་ཉན་ལ་བསྐྱལ་ཀྱང་ཚད་མི་འདུག ཉམས་ལེན་བསྒོམ་པ་ཐག་ཆོད་པ་
ཅིག་བྱ་དགོས་སྙམ་ནས་ཐར་པ་གླིང་དུ་བཞུགས། དེ་ནས་བྲག་ཁར་ཆོས་རྗེ་
གྲགས་པ་སེང་གེའི་དྲུང་དུ་བྱོན་ནས་བཞུགས་པས། ཆོས་རྗེ་པས་གསུང་ནས་
ཆོས་ཐག་ཆོད་བྱེད་ན་ཡུལ་གྱི་འཁྲི་བ་ཆོད་ལ་ཤོག ལྟོ་གོས་ཆོས་གསུམ་ངས་
སྦྱར་བ་ཡིན་གསུངས་ནས། ཡུལ་ཕྱོགས་སུ་བྱོན་ནས་ཞིང་ཡུལ་ཡོད་པ་རྣམས་
བཙོངས། རིན་ལ་གོས་ཕྱི་ནང་ལ་ སོགས་པའི་ གསེར་སྲང་བཅུ་བདུན་བྱུང༌།
སེ་གཅིག་ཀྱང་མ་བཟུང་བར་ཆོས་རྗེའི་ཕྱག་ཏུ་ཕུལ། སྤྱིལ་བོ་སྟོང་པ་ཅིག་ཏུ་
བཞུགས་ནས་ད་ནི་བླ་མ་འདིའི་དྲུང་དུ་ཚེ་དང་སྒྲུབ་པ་མཉམ་པ་ཅིག་བྱ་ལ་སྦྱོར་
བ་ཡན་ལག་དྲུག་པ་འདི་ལ་ཚེ་གཅིག་ལུས་ གཅིག་ལ་གྲུབ་པ་ཐོབ་པ་ཅིག་བྱ་
དགོས་སྙམ་པས་སྤྲོས་པ་ཐམས་ཅད་བཅད་ནས་ཉིན་མཚན་རྩེ་གཅིག་ཏུ་བརྩོན་
འགྲུས་དྲག་པོས་ཐུགས་དམ་མཛད་དེ། ཏིང་ངེ་འཛིན་དང་རྟོགས་པ་བསམ་
40



གྱིས་མི་ཁྱབ་པ་འཁྲུངས། དེ་ནས་ལོ་གསུམ་ཙམ་གྱི་བར་དུ་དབུས་གཙང་གི་རི་
ཁྲོད་དབེན་པ་མང་པོར་བྱོན། འཇམ་དབྱངས་དོན་ཡོད་པ་དང་སྐྱེ་བ་སྔོན་གྱི་
རྟེན་འབྲེལ་གྱིས་ཤིན་ཏུ་མཉེས་ཤིང་ཐུགས་ལ་འདོགས་པས་འབྲལ་མི་ཕོད་པ་ལྟ་
བུར་མཛད། དེ་ཉིད་ལས་དབུ་མ་སྐོར་དང་། ཚད་མ་རྣམ་འགྲེལ་ལ་སོགས་པ་
གཞུང་ལུགས་དུ་མ་གསན། དེ་ནས་ན་བཟའ་བྲག་ཕུག་པ་ལས་བདེ་མཆོག་ལུས་
དཀྱིལ་གྱི་དབང་ཞུས་ནས་རྡོ་རྗེ་འཆང་དངོས་ཀྱི་མོས་པ་ཁྱད་པར་ཅན་འཁྲུངས།
ལམ་འབྲས་ཀྱི་འཕྲུལ་འཁོར་རྣམས་ཀྱང་ཞག་ལྔ་ཙམ་ནས་ཇི་ལྟ་བ་བཞིན་མཁྱེན་
པ་བྱུང་ཞིང༌། གཞན་ཡང་ལམ་འབྲས་གཞུང་ཁྲིད་རྒྱས་པར་གསུང་སྒྲོས་མན་
ངག དམར་ཁྲིད་ལག་ལེན་མཛུབ་ཁྲིད་དུ་མཛད་ནས་ལྷག་མ་མེད་པར་ཞུས།
གཞན་ཡང་ རྒྱུད་ གསུམ། བདེ་ མཆོག་ ནག་ དྲིལ། གསང་ འདུས་ འཕགས་
ལུགས། ཆོས་སྐྱོང་ཆེ་ཆུང་གི་རྗེས་གནང་ལ་སོགས་དང་དབང་བྱིན་རླབས།
ལུང་མན་ངག་སྒྲུབ་སྐོར་ཆ་ལག་དང་བཅས་པ་མ་ལུས་པ་བུམ་པ་གང་བྱོའི་ཚུལ་
དུ་ཞུས་ཤིང་མཐོང་བ་བརྒྱུད་པའི་ཕྱག་ལེན་རྣམས་སྒྲོ་སྐུར་སྤངས་ནས་ཐུགས་སུ་
ཆུད་པར་མཛད། མཁན་ཆེན་བསོད་ནམས་གྲགས་པའི་དྲུང་དུ་བསྙེན་རྫོགས་
ཀྱི་སྡོམ་པ་རྣམ་པར་དག་པ་བཞེས་ཤིང་། འདུལ་བ་མདོ་རྩ་ལ་སོགས་པའི་ཆོས་
མང་དུ་གསན། གཞན་ཡང་ཆོས་རྗེ་ཟླ་སེང་པ་ལ་ཕྱག་ཆེན་ལྷན་ཅིག་སྐྱེས་སྦྱོར་
ཞུས་ཏེ་རྟོགས་པ་ཁྱད་པར་ཅན་ངོ་འཕྲོད། ཆོས་རྗེ་བསོད་ནམས་རྒྱལ་མཚན་པ་
ལས་བདེ་མཆོག་བདེ་རལ་ སོགས་དང་། བླ་མ་ཤེས་རིན་ལས་དགྲ་ནག་ཞང་
ལུགས་ཀྱི་དབང་དང་། ཡུལ་ཆུང་ པ་ ལས་ ཕྱག་ རྡོར་ དྲག་ པོ་ གསུམ་ སྦྲེལ་ གྱི་
དབང་བཅས་གསན་ཏེ། ལུང་རིགས་ཀྱི་སྒོ་ནས་ཤེས་བྱ་ལ་བློ་གྲོས་ཕུལ་དུ་ཕྱིན་
ཅིང་སྒྲོ་འདོགས་ཆོད་པས་ནང་ཏིང་ངེ་འཛིན་བསྒོམ་པ་ལ་མཆོག་ཏུ་གཞོལ་ཞིང་།
འཁོར་འདས་དབྱེར་མེད་ཀྱི་ལྟ་བ་རྣམ་པར་དག་པ་རྟོགས་ཏེ་སྤྱོད་ལམ་རྣམ་བཞི་
ཐམས་ཅད་དུ་དེའི་ངང་ལས་གཡོ་བ་མི་མངའ་ཞིང་དེའི་ངང་ནས་སེམས་ ཅན་
ཐམས་ཅད་ལ་བུ་གཅིག་པ་ལྟ་བུའི་བྱམས་པ་དང༌། སྙིང་རྗེ་དང་། བྱང་ཆུབ་ཀྱི་



སེམས་བརྟན་པོས་ གཞན་གྱི་ནད་དང་སྡུག་བསྔལ་ལེན་ནུས་པ་ལ་ སོགས་པ་
བདག་གཞན་བརྗེ་བ་དང༌། གཞན་རྒྱུད་སྨིན་ཅིང་གྲོལ་བར་བྱེད་པ་ལ། རང་
གི་གཅེས་པར་འཛིན་པ་དོར་ནས། གང་གི་འདུལ་བ་ཐབས་ལ་མཁས་པ་དང་།
ཐུགས་དམ་གྱི་རིམ་པ་ཐོ་རངས་ཀྱི་ཆ་ལ་བླ་མའི་རྣལ་འབྱོར་དང་གསོལ་འདེབས།
རླུང་གི་རྣལ་འབྱོར། འཁོར་ལོ་སྡོམ་པ། ཕག་མོ་མཁའ་སྤྱོད། འཇམ་དཔལ།
སྒྲོལ་མ། རྣམ་རྒྱལ་ལ་སོགས་པ་ཐུགས་དམ་གྱི་ལྷ་མང་པོའི་སྒོམ་བཟླས་ལམ་
འབྲས་ཀྱི་འཁྲུལ་འཁོར་ལ་སོགས་པ། ཉི་མ་ཕྱེད་ཡན་ཆད་གཟིམས་མལ་ཁོ་ན་
རུ་བཞུགས་ནས་ཕྱེད་མཚམས་མཛད། ཆོས་སྟོན་གྱི་རྗེས་སུ་རྒྱུན་ གྱི་ རིམ་པ་
དང༌། མདོ་སྒྲུབ་ལ་སོགས་པ་ཆོས་སྤྱོད་ཀྱི་རིམ་པ་མཛད་ནས་ཆོས་གསུངས་པ་
དང༌། ཡང་ན་གཤིན་རྗེའི་གཤེད་ལ་སོགས་པ་དང༌། དགེས་པ་རྡོ་རྗེ་ལ་སོགས་
པ་རིམ་གཉིས་ཀྱིས་དགོང་མོ་བར་དུ་དུས་འདའ་ལ། དགོངས་ཐུན་ལ་ཀྱེ་རྡོ་
རྗེའི་མངོན་རྟོགས་ཞུ་འབུལ་ནས་ བརྩམས་ཏེ་བསྔོ་བ་སྨོན་ལམ་ལ་སོགས་པ་
མཛད་དེ་མདོར་ན་དགུང་ལོ་བཅུ་དགུ་པ་ནས། སྐུ་ཚེ་གང་པོ་ལ་ཉིན་ཞག་
ཕྲུགས་གཅིག་ལ་ཐུགས་དམ་མ་གཡེལ་བ་དང༌། དུས་དོན་མེད་དུ་འདའ་བ་
སྐད་ཅིག་ཀྱང་མི་སྣང་ངོ༌། ། བསྒོམ་གྲུའི་ཆོས་ཚུལ་སྔར་ཆོས་རྗེའི་བཀའ་སྲོལ་ཇི་
ལྟར་ཡོད་པ་བཞིན་རྣམ་པར་ཐར་པ་བསྐྱངས་ཤིང་གསུང་ངག་ལ་སོགས་པའི་
ཆོས་ཀྱི་བཀའ་ལུང་ཟབ་ཅིང་རྒྱ་ཆེ་བས་སྐལ་ལྡན་གྱི་སྐྱེ་བོ་དཔག་ཏུ་མེད་པ་ཟབ་
མོའི་ལམ་ལ་སྨིན་ཅིང་གྲོལ་བར་མཛད་དོ། ། ཟང་ཟིང་གི་དངོས་པོ་ཕྱག་ཏུ་བྱུང་
བ་ཀུན་ཀྱང་དཀོན་མཆོག་ལ་མཆོད་པ་དང༌། དགེ་འདུན་གྱི་བསྙེན་བཀུར།
སྒྲུབ་མཆོད། གཟུངས་སྔགས། གསུང་རབ་ཀློག་པ་ལ་སོགས་པ་སྐྱེ་བོ་དབུལ་
ཞིང་ཕོངས་པ་རྣམས་ཀྱང༌། ཆོས་སྤྱོད་སྒྲུབ་པ་ལ་སོགས་པ་ལ་སྦྱར་ནས་དགེ་
བའི་ཕྱོགས་ཁོ་ན་རུ་དོན་ཅན་ལ་ཕོངས་པ་མེད་པར་གཏོང་བར་མཛད། དགུང་
ལོ་ཞེ་གསུམ་པའི་ཟླ་བ་དྲུག་པ་ཙམ་གྱི་གོང་ནས། དགེ་སྦྱོར་ལ་སོགས་པ་རྗེས་ཀྱི་
བྱ་བ་ཞལ་བཀོད་མང་དུ་མཛད་ཅིང་། དེ་ལྟར་དམ་པ་འདི་ཉིད་ཀྱི་བཤད་སྒྲུབ་



འཁོར་ལོ་གཉིས་ལྡན་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་འདི་ཉིད་དར་
ཞིང་རྒྱས་པར་མཛད་ཅིང༌། སྐལ་ལྡན་གྱི་གདུལ་བྱ་དུ་མ་སྨིན་གྲོལ་གྱི་ལམ་ལ་
བཀོད་དེ་། མཐར་དགུང་གྲངས་བཞི་བཅུ་ཞེ་གསུམ་པ་བོད་རབ་བྱུང་དྲུག་པའི་
ས་ཕོ་ཁྱི་ཡི་ལོ་སྟེ་སྤྱི་ལོ་1358ལོར་ཚ་མོ་ རོང་བྱང་ཆུབ་རྫོང་དུ་གཟུགས་སྐུའི་
བཀོད་པ་ཆོས་དབྱིངས་སུ་བསྡུས་པ་ཡིན་ནོ། །
བླ་མ་དམ་པ་བསོད་ནམས་རྒྱལ་མཚན།
ཁོང་ནི་བོད་རབ་བྱུང་ལྔ་པའི་ཆུ་ཕོ་བྱི་བའི་ལོ་སྟེ་སྤྱི་ལོ་1312ལོར་ཞྭ་ལུ་
ཁང་གསར་དུ་ཡབ་བདག་ཆེན་བཟང་པོ་དཔལ་དང༌། ཡུམ་མ་ཅིག་གཞོན་ནུ་
འབུམ་གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས་ཤིང་
ཉི་མ་བདེ་བའི་བློ་གྲོས་ཞེས་མཚན་གསོལ། ཀློག་དང་ཡི་གེ་ལ་སོགས་པ་རིག་པ་
ཐམས་ཅད་བརྡ་བསྟན་པ་ཙམ་དང་། མཐོང་བ་ཙམ་དང་། ཐོས་པ་ཙམ་གྱིས་
མཁྱེན་ཅིང༌། རྣམ་དཔྱོད་གསལ་ཞིང་ཆགས་པ་དང་རྣམ་པར་འཚེ་བ་ལ་སོགས་
པས་སྲོག་ཆགས་དམན་པ་ལ་སོགས་པ་ལ་ཡང་བརྙེས་པ་དང་སྨོད་པ་སྤངས་ནས།
ཞི་བ་དང་དུལ་བ་ལ་སོགས་ཡོན་ཏན་དུ་མ་དང་ལྡན་པར་གྱུར། འཁྲུངས་ནས་
ཟླ་བ་གསུམ་ཙམ་ནས་ཏིང་ངེ་འཛིན་ཟབ་མོ་ལ་མངའ་བརྙེས་ཤིང་མངོན་པར་
ཤེས་པ་དང་ལྡན་པ་ཆོས་རྗེ་ཉན་པོ་པ་བསོད་ནམས་ བརྟན་ པ་ ལས། བདེ་
མཆོག་དྲིལ་བུ་པའི་དབང་གསན།. དེ་ནས་དགུང་ལོ་གསུམ་ཙམ་བཞེས་པ་ན་
མཁས་གྲུབ་ཆེན་པོ་རོང་པ་ཤེས་རབ་སེང་གེས་སྐུ་རིམ་པ་མཛད་དེ། གཤིན་
རྗེའི་གཤེད་དམར་པོ་ལྷ་ལྔའི་དབང་བསྐུར་ཡང་གསན། དེ་ཙམ་ན་སྒྲོ་སྨོན་ཅན་
གྱི་བླ་མ་བཟང་པོ་པ་ལ་ས་ལུགས་ཀྱི་འཇམ་དབྱངས་ཨ་ར་པ་ཙ་ནའི་ལུང་ནོས་
ནས། བླ་མས་ཀྱང་སྒྲུབ་གྲོགས་མཛད་དེ་ཟླ་བ་གསུམ་ཙམ་བསྒྲུབས་པས་ཐུགས་
རབ་ཐོགས་པ་མེད་པར་གྱུར། དགུང་ལོ་བརྒྱད་པར་རིན་ཆེན་སྒང་དུ་སྡེ་སྣོད་
43



འཛིན་པ་དུ་མའི་དབུས་སུ་རྒྱ་བོད་ཀྱི་མཁས་གྲུབ་དུ་མ་དང་། ཡབ་མེས་གོང་མ་
རྣམས་ཀྱི་བཞེད་སྲོལ་ཕྱིན་ཅི་མ་ལོག་པར་རྣམ་གྲངས་དུ་མས་གསན་ཅིང་རྒྱ་ཆེ་
བ་གསུངས་ པས་ སྡེ་ སྣོད་འཛིན་པ་ ཐམས་ ཅད་ ཀྱང་ངོ་མཚར་ཞིང་ སྙན་པའི་
གྲགས་པ་སྒྲོགས་ས། དགུང་ལོ་བཅུ་གཅིག་པར་བླ་མ་ཀུན་བློའི་དྲུང་དུ་དགེ་
བསྙེན་གྱི་ སྡོམ་ པ་དང༌། དབུ་མའི་ལུགས་ཀྱི་ཐུགས་བསྐྱེད། བདེ་ཀྱེ་ཡོ་ག་
གསུམ་ལ་སོགས་པའི་དབང༌། ཆོས་སྐྱོང་ཆེ་ཆུང་། ཚོགས་བདག་དམར་ཆེན།
དཀར་མོ་ཉི་ཟླའི་རྗེས་གནང་ལ་སོགས་པ་དུ་མ་གསན་ཅིང་། དགུང་ལོ་བཅུ་
དྲུག་པར་བླ་མ་བཟང་པོ་པ་དང་། བླ་མ་གཞོན་ནུ་དཔལ་གཉིས་ལས་ཕ་ཆོས་
བརྟག་གཉིས་བདེ་ཀྱེ་ཡོ་ག་གསུམ་ལ་སོགས་པ་ས་ལུགས་ཀྱི་དབང་བྱིན་རླབས་
ལུང་མན་ངག་མང་དུ་གསན་ཅིང་ཕྱག་ལེན་ཕྲ་མོ་ཡན་ཆད་ཐུགས་སུ་ཆུད་པར་
མཛད། བླ་མ་བཟང་པོ་པ་དེ་ཉིད་ལས་སྦྱོར་དྲུག ཐུགས་རྗེ་ཆེན་པོའི་དམར་
ཁྲིད་ལ་སོགས་པ་ཞུས་པས་འཇམ་པའི་དབྱངས་ཀྱིས་ཞལ་གཟིགས་པ་ལ་སོགས་
པ་ཏིང་ངེ་འཛིན་གྱི་སྒོ་དུ་མ་འཁྲུངས། ཡབ་ལས་ཀྱང་བདེ་ཀྱེ་སྒྲོལ་མའི་དབང་།
ཆོས་སྐྱོང་ཆེ་ཆུང་གི་རྗེས་གནང་། ཐུགས་བསྐྱེད་ལ་སོགས་པའི་ཆོས་མང་དུ་
གསན་ཅིང་། དེ་ནས་སྔགས་མཚན་ཉིད་ཀྱི་གཞུང་ལུགས་རྒྱ་མཚོའི་ཕ་རོལ་ཏུ་
སོན་པ་བླ་མ་དཔལ་ལྡན་སེང་གེ་ལས་ཚད་མ་རྣམ་འགྲེལ་ལ་སོགས་པའི་མཚན་
ཉིད། རྡོ་རྗེ་ཕྲེང་བ་ལ་སོགས་པའི་དབང་བྱིན་རླབས། ལམ་འབྲས་ལ་སོགས་
པའི་ཁྲིད་མན་ངག རྒྱུད་འབུམ་ལ་སོགས་པའི་ལུང༌། བླ་མ་དེ་ལ་བཞུགས་པ་
ཕལ་ཆེ་བ་གསན་ཅིང་ཐུགས་སུ་ཆུད་ཅིང༌། དགུང་ལོ་བཅུ་བདུན་པར་གངས་
ཅན་གྱི་ བསྟན་ པའི་ མངའ་ བདག་ མཁས་ གྲུབ་ ཐམས་ ཅད་ ཀྱིས་ བསྟེན་ པའི་
འདུལ་བ་འཛིན་ པ་ཆེན་ པོ་ ཇོ་གདན་ ཚོགས་ པའི་ མཁན་ ཆེན་ བསོད་ནམས་
གྲགས་པ་དང་། སློབ་དཔོན་མཁས་མཆོག་དཔལ་ལྡན་སེང་གེ་དང༌། གྲིབ་
ཚོད་པ་བླ་མ་བཟང་པོ་པས་མཛད་དེ་དད་པའི་དགེ་འདུན་གྲངས་ཚང་གི་དབུས་
སུ་རབ་ ཏུ་བྱུང་ནས་ བསོད་ ནམས་ རྒྱལ་ མཚན་ དཔལ་ བཟང་ པོ་ ཞེས་ མཚན་
44



གསོལ། དགུང་ལོ་ཉི་ཤུ་པར་མཁན་སློབ་དེ་དག་གིས་དགེ་སློང་གི་མཁན་སློབ་
ཀྱང་མཛད་དེ། དད་པའི་དགེ་འདུན་མཁས་ཤིང་བཙུན་པ་བསྟན་པ་འཛིན་
པའི་གནས་ བརྟན་ ཆེན་པོ་ བཅུ་བདུན་ གྱི་དབུས་སུ་བསྙེན་ པར་རྫོགས་ པར་
མཛད་ཅིང་། མཁན་ཆེན་བསོད་ནམས་གྲགས་པ་དང༌། མཁན་ཆེན་བསོད་
ནམས་བཟང་པོ་བ་ལས་འདུལ་བ་མདོ་རྩ་དང་། ལུང་སྡེ་བཞི་ཆ་ལག་དང་ལག་
ལེན་དང་བཅས་པས་ཐོགས་དྲངས་ཏེ་ཆོས་ཀྱི་རྣམ་གྲངས་དུ་མ་དང༌། ལྷག་
པར་དུ་རྗེ་བྲག་ཕུག་པ་ཆེན་པོ་བསོད་ནམས་དཔལ་བའི་དྲུང་དུ། གསུང་ངག་
རིན་པོ་ཆེ་ལམ་འབྲས་བུ་དང་བཅས་པའི་དབང་བྱིན་རླབས་ཁྲིད་མན་ངག་
ཐམས་ཅད་ཀྱི་ལག་ལེན་དམར་ཁྲིད་དུ་མ་གསན་ཏེ་བརྒྱུད་པ་འདི་ལས་ཐོབ་པ་
རྣམས་ལ་མཐིལ་དུ་མཛད། རྩ་བའི་བླ་མ་མཆོག་ཀྱང་ཆོས་རྗེ་འདི་ཉིད་མཆོག་
ཏུ་འཛིན་ནོ། ། གཞན་ཡང་ཆོས་རྗེ་བྲག་ཁ་བ་གྲགས་པ་སེང་གེ སྐད་གཉིས་སྨྲ་
བའི་དབང་པོ་ལོ་ཙཱ་བ་བློ་གྲོས་བརྟན་པ། ཐམས་ཅད་མཁྱེན་པ་བུ་སྟོན་རིན་
ཆེན་གྲུབ། མཁན་ཆེན་བྱང་ཆུབ་རྩེ་མོ་སོགས་མཁས་ཤིང་གྲུབ་པ་བརྙེས་པའི་
དགེ་བའི་བཤེས་གཉེན་དུ་མ་བསྟེན་ནས་མདོ་སྔགས་རིག་གནས་མཐའ་དག་ལ་
ཐོས་པའི་ཕ་རོལ་ཏུ་སོན་པར་མཛད་དེ། ཕྱི་སོ་ཐར་གྱི་སྡོམ་པ། ནང་བྱང་ཆུབ་
སེམས་དཔའི་སྡོམ་པ། གསང་བ་རིག་པ་འཛིན་པའི་སྡོམ་པ་ལ་སོགས་པ་ཚུལ་
བཞིན་དུ་བསྲུངས་ཤིང་། གནས་ལུགས་ཕྱིན་ཅི་མ་ལོག་པར་རྟོགས་པའི་ཤེས་
རབ་ཀྱི་འཆད་རྩོད་རྩོམ་པའི་ཚུལ་ཆེས་ཕུལ་དུ་བྱུང་བས་ཤེས་བྱའི་དཀྱིལ་འཁོར་
ལ་མི་འཕྲོག་པའི་མཁྱེན་རབ་ཚད་མེད་པར་མངའ་བས། བསྡུ་བ་བཞིའི་སྒོ་ནས་
གོང་མའི་གནང་སྦྱིན་ལ་སོགས་པ་ཕྱག་རྫས་བསམ་གྱིས་མི་ཁྱབ་པ་བྱུང་བ་རྣམས་
བླ་མ་གོང་མ་རྣམས་ཀྱི་ནང་རྟེན་ཕྱི་རྟེན། གཡའ་ལུང་འཇག་གཤོངས་དང་།
བསམ་ཡས་ལ་ སོགས་ པ་དེ་དག་ ཞིག་ གསོས་དང་། ལྷ་སའི་ ཇོ་བོའི་ཁྲི་ རྒྱབ་
གསར་དུ་སྤོས་པ་དང་། ཆོས་རྫོང་དང་བོ་དོང་ཨེ་རུ་གཙུག་ལག་ཁང་ཆེན་པོ་
གཡུ་ཐོག་ཅན། དགེ་འདུན་གྱི་ཀུན་དགའ་ར་བ་ཆེན་པོ་དང་བཅས་པ་བཞེངས་
45



པ་དང༌། རྟེན་གསུམ་མང་པོའི་དྲུང་དུ་མཆོད་པའི་བྱེ་བྲག་བསམ་གྱིས་མི་ཁྱབ་
པ་དང་། བོ་དོང་དང་བསམ་ཡས་སོགས་དབུས་གཙང་གི་ས་ཆ་ལ་བཞུགས་
པའི་ཆོས་སྡེ་ཆེན་པོའི་བླ་མ་མཁན་སློབ། སྡེ་སྣོད་འཛིན་པའི་དགེ་འདུན་འདུས་
པ་རྒྱ་མཚོ་ལྟ་བུ་སྤྱན་དྲངས་ནས། ཆོས་རྗེའི་དྲུང་ཐུགས་བསྐྱེད་གསུངས་པ་ལ་
སོགས་པ་ཆོས་ཀྱི་འཁོར་ལོ་རྒྱ་ཆེན་པོ་བསྐོར་ཏེ། དགེ་འདུན་དང་སྐྱེ་བོའི་
ཚོགས་གྲངས་མེད་པ་ལ་གསེར་ཞོ་རེ་རེའི་ གྲལ་འགྱེད་དང༌། ནས་ཀྱི་རྒྱུགས་
འགྱེད་དང་བཅས་པ་མཛད་པས། ཐམས་ཅད་ངོ་མཚར་ཞིང་ཡིད་ཚིམ་པར་
མཛད། གཞན་ཡང་ཐོས་བསམ་སྒོམ་གསུམ་མཛད་པ་མང་པོ་ལ་མཐུན་རྐྱེན་
སྦྱར་བ་དང་། དབུལ་ཞིང་ཕོངས་པ་རྣམས་ལ་ཟས་གོས་ལ་སོགས་པ་ཅི་ནུས་སུ་
སྦྱིན་པ་མཛད་ཅིང༌། སྒྲུབ་མཆོད། གསུང་སྒྲོགས། དགེ་ འདུན་ གྱི་བསྙེན་
བཀུར་ལ་སོགས་པ་བསྟན་པ་དང་སེམས་ཅན་གྱི་དོན་འབའ་ཞིག་གི་ཕྱོགས་སུ་
གཏོང་བར་མཛད། ས་སྐྱ། སྙེ་ཐང་། བོ་དོང་། བསམ་ཡས་སོགས་སུ་བྱོན་ཏེ་
མདོ་རྒྱུད་བསྟན་བཅོས་མན་ངག་དུ་མའི་བཤད་སྲོལ་དང་། དབང་བྱིན་རླབས།
སེམས་བསྐྱེད། དགེ་སློང་དགེ་ཚུལ་ལ་ལས་ཀྱི་ཆོ་ག་འཆད་པ་དང༌། རྩོད་པ་
མཛད་པས། གསུང་ལས་སྐྱེས་པའི་སློབ་མ་ཡང་རྗེ་བཙུན་ཆེན་པོ་ཙོང་ཁ་བ་
དང་། ལོ་ཆེན་བྱང་ཆུབ་རྩེ་མོ། ཀརྨ་པ་བྱམས་ཆེན་བྱང་ཆུབ་རྒྱལ་མཚན། བླ་
མ་དཔལ་ ལྡན་ཚུལ་ཁྲིམས་བཅས་ མཁས་ ཤིང་ གྲུབ་ པ་བརྙེས་ པའི་ སློབ་ མའི་
ཚོགས་དུ་མ་བསྐྲུན་ཅིང་། བཀའ་དང་བསྟན་བཅོས་མན་ངག་དུ་མའི་བཤད་
སྲོལ་དང་དགོངས་འགྲེལ་རྩོམ་པ་ཡང་མང་པོ་མཛད་དེ། ཚད་མ་རྣམ་འགྲེལ་གྱི་
འགྲེལ་པ་ རྒྱས་ འབྲིང་ བསྡུས་ གསུམ། མངོན་རྟོགས་རྒྱན་གྱི་འགྲེལ་ པ་ རྒྱས་
བསྡུས་གཉིས། སྤྱོད་འཇུག་གི་འགྲེལ། རྒྱུད་བླ་མའི་འགྲེལ། ཞིབ་མོ་རྣམ་
འཐག་གི་འགྲེལ། སྒྲ་ཀ་ལ་པའི་འགྲེལ། དུས་འཁོར་འགྲེལ་ཆེན་གྱི་འགྲེལ།
དུས་བཞི་སྟོང་པར་འཇུག་ཚུལ་གྱི་རྩིས་གཞི། སྦྱོར་དྲུག་གི་ཁྲིད་ཡིག ལམ་
འབྲས་ཁྲིད་ཡིག ལམ་དུས་ཀྱི་ཁྲིད་ཡིག་བཅས་ཆོས་ཚན་བདུན་ཅུ་དོན་དགུ་
46



རྗེས་འཇུག་གདུལ་བྱའི་གསོས་སུ་བཞག་སྟེ། གངས་ཅན་གྱི་ཁྲོད་དུ་ཆོས་ལུགས་
རྣམ་པར་དག་པས་བསྟན་པ་རིན་པོ་ཆེ་ཉི་མའི་འོད་ལས་ཀྱང་ཆེས་ལྷག་པ་ལྟར་
གསལ་བར་མཛད་ཅིང་། ལུས་ཅན་དཔག་ཏུ་མེད་པ་མཐོ་རིས་དང་། ཐར་པ་
དང་། ཐམས་ཅད་མཁྱེན་པའི་ལམ་ལ་བཀོད་པར་མཛད་དེ། མཐར་དགུང་
གྲངས་དྲུག་ཅུ་རེ་བཞི་པ་བོད་རབ་བྱུང་དྲུག་པའི་ཤིང་མོ་ཡོས་ཀྱི་ལོ་སྟེ་སྤྱི་ལོ་
1375ལོར་རིན་ཆེན་སྒང་གི་བྲག་ཕུག་ཏུ་དགོངས་པ་ཞི་དབྱིངས་སུ་གཤེགས་པ་
ཡིན་ནོ། །
བླ་མ་དམ་པ་དཔལ་ལྡན་ཚུལ་ཁྲིམས།
ཁོང་ནི་བོད་རབ་བྱུང་དྲུག་པའི་ཆུ་མོ་བྱ་ཡི་ལོ་སྟེ་སྤྱི་ལོ་1333ལོར་འབྲིང་
མཚམས་མུངས་ཟངས་ཀྱི་འབྲས་ཁུད་སྒང་སྐྱ་ཞེས་བྱ་བ་རུ་ཡབ་བླ་མ་དར་མ་
རྒྱལ་མཚན་དང༌། ཡུམ་རིན་ཆེན་སྐྱོང་གཉིས་ཀྱི་སྲས་སུ་ངོ་མཚར་བའི་ལྟས་དུ་
མ་དང་བཅས་ཏེ་སྐུ་འཁྲུངས། སྐུ་ན་ཆུང་ངུའི་དུས་ནས་འཁོར་བ་ལ་སྐྱོ་ཤས་ཆེ་
ཞིང་བླ་མའི་ཚུལ་འཛིན་ པ་ ཅིག་ཡོད་པས། ཡབ་ ཀྱི་ བུ་ སློབ་ ཀུན་ གྱིས་ཕྱག་
འཚལ་བ་དང་བླ་མ་བུ་ཆུང་ཞེས་བྱ་བ་གྲགས་པ་བྱུང་། དགུང་ལོ་བཞི་པའི་དུས་
སུ་ཡབ་ཀྱི་མདུན་ནས་ཀྱེ་རྡོར་དང་ཕྱག་རྡོར་གྱི་དབང་གསན། ཀློག་ཡིག་ཀྱང་
བརྡ་བསྟན་པ་ཙམ་གྱིས་མཁྱེན་ཅིང་། དགུང་ལོ་བརྒྱད་པར་ཡབ་གྲོངས་ནས།
ས་སྐྱར་ཡབ་ཀྱི་གཤེགས་བརྫོངས་ཀྱི་སྐུ་སྐལ་སྒྲུབ་པ་དང་བཙུན་པ་བྱེད་པ་ལ་
བྱོན་ཏེ། ལྷ་ཁང་ཆེན་མོར་མཁན་པོ་དོན་གྲུབ་དཔལ་བའི་དྲུང་དུ་རབ་ཏུ་བྱུང༌
ནས་མཚན་ཡང་དཔལ་ལྡན་ཚུལ་ཁྲིམས་ཞེས་གསོལ། མཁན་པོ་དེ་ཉིད་ལས་
འདུལ་བ་མདོ་རྩ། སོ་སོར་ཐར་པ། ཀཱ་རི་ཀ་ལྔ་བཅུ་པ་ལ་སོགས་པའི་གཞུང་
ལུགས་དུ་མ་གསན་པར་མཛད། དགུང་ལོ་བཅུ་གཅིག་པར་ཆོས་རྗེ་རི་ཁྲོད་པ་
དང་མཇལ་ནས་ཕྱག་རྒྱ་ཆེན་མོ་ལྷན་ཅིག་སྐྱེ་སྦྱོར་གསན་པར་མོས་གུས་ཚད་མེད་



སྐྱེས་ཤིང་དཔལ་ཀྱེ་རྡོ་རྗེའི་རྡུལ་ཚོན་དུ་དབང་བསྐུར་ཞུས། དེ་ནས་རེ་ཞིག་ས་
སྐྱར་བཞུགས་ནས་རྒྱུད་གསུམ་ལ་གཟིགས་རྟོགས་མཛད། དམ་པ་དེ་ཉིད་ལས་
གསུང་ངག་རིན་པོ་ཆེ་ལམ་འབྲས་བུ་དང་བཅས་པ་ཡོངས་སུ་རྫོགས་པར་གནང་
སྟེ། བྲག་ཕུག་གི་དགོན་པ་བྱིངས་པོའི་མཐོ་བ་རབ་ཅིག་ཏུ་སྤྱིལ་བོ་ཅིག་མཛད་
ནས་ལོ་དྲུག་གི་བར་དུ་སྒྲུབ་པ་མཛད་པས་ཉམས་དང་ཏིང་ངེ་འཛིན་བསམ་གྱིས་
མི་ཁྱབ་པ་འཁྲུངས་ཏེ། གེགས་སེལ་ལ་སོགས་པའི་གདམས་ངག་ཐུན་མོང་མ་
ཡིན་པ་རྣམས་ཀྱང་བུམ་པ་གང་བྱོའི་ཚུལ་དུ་གནང༌། གཞན་ཡང་སྦྱོར་དྲུག་ལ་
སོགས་པའི་ཁྲིད་ཀ་མང་པོ་དང༌། བདེ་མཆོག་ལོ་ནག་དྲིལ་གསུམ་གྱི་དབང་ལ་
སོགས་པ་བདེ་མཆོག་གི་སྐོར་ཡོངས་སུ་རྫོགས་པ་དང་། འཇིགས་བྱེད། གཤེད་
དམར། གསང་འདུས། སྒྲོལ་མ་ལ་སོགས་པའི་དབང་དང་། ཆོས་ སྐྱོང་ཆེ་
ཆུང་གི་རྗེས་གནང་ལ་སོགས་པ་ཡོངས་སུ་རྫོགས་པ་དང༌། རྒྱུད་གསུམ་སོགས་
ལོ་ཕྱེད་གཉིས་ཀྱི་རིང་དུ་ཡོངས་སུ་རྫོགས་པར་གསན་ཏེ། མདོར་ན་བྲག་ཕུག་
པ་ནས་བརྒྱུད་པའི་བཀའ་ལུང་མན་ངག་བྱིན་རླབས་ལ་སོགས་པ་ཆོས་རྗེ་ཉིད་ལ་
གང་མངའ་ཐམས་ཅད་བུམ་པ་གང་བྱོའི་ཚུལ་དུ་གནང་། དགུང་ལོ་ཉེར་གཅིག་
པར་ཆོས་རྗེ་དོན་འགྲུབ་དཔལ་བས་མཁན་པོ་མཛད་དེ་དད་པའི་དགེ་འདུན་
བཅུ་ཕྲག་ལྷག་གཅིག་གི་དབུས་སུ་ན་བཟའ་བྲག་ཕུག་གི་གཟིམས་ཁང་དུ་བསྙེན་
པར་རྫོགས་པའི་དགེ་སློང་གི་ སྡོམ་པ་ཡང་དག་པར་བཞེས། དགུང་ལོ་ཉེར་
གསུམ་པར་བྱང་ཆུབ་རྫོང་དུ་བྱོན་ནས་ལོ་གསུམ་གྱི་བར་དུ་སྒྲུབ་པ་ཉམས་ལེན་
ལ་རྩེ་གཅིག་ཏུ་གཞོལ། དགུང་ལོ་ཉེར་དྲུག་པར་ཆོས་རྗེ་རི་ཁྲོད་པ་གནས་དེ་
ཉིད་ཞི་བར་གཤེགས་ཏེ་གཤེགས་བརྫོངས་དང༌། ནང་རྟེན་ལ་སོགས་པ་ཐུགས་
དགོངས་རྫོགས་པའི་ཐབས་རྣམས་ལེགས་པར་མཛད་ནས་ཞལ་ཏ་བཞིན་བྱང་
ཆུབ་རྫོང་དུ་ཐུགས་དམ་ཁོ་ན་ལ་བཞུགས་པས་ཉམས་རྟོགས་ཤིན་ཏུ་འཕེལ་བ་
བྱུང་། དགུང་ལོ་སོ་བཞི་པར་ཞྭ་ལུ་རི་ཕུག་ཏུ་བུ་སྟོན་རིན་པོ་ཆེའི་དྲུང་དུ་བྱོན་
ནས། ཡོ་གའི་སྐོར་དང༌། གཤེད་དམར། གསང་འདུས་ལ་སོགས་པའི་བཀའ་
48



དབང་མང་པོ་དང༌། གསང་འདུས་རིམ་ལྔ། ཤིན་ཏུ་སྤྲོས་མེད་ལ་སོགས་པ་
རྫོགས་རིམ་གྱི་མན་ངག་དུ་མ་གསན་ ཅིང་ ཐུགས་རྗེས་ཤིན་ཏུ་འཛིན་པ་བྱུང་
གསུངས། དེ་ནས་ཤངས་ཀྱི་དཀར་པོ་བྲག་པ་མཁས་གྲུབ་རིན་ཆེན་སེང་གེ་དྲུང་
དུ་བྱོན་ཏེ། ལོ་གསུམ་གྱི་བར་དུ་གསུང་ངག་རིན་པོ་ཆེའི་བཀའ་ལུང་མན་ངག་
དང་བཅས་པ་ཡོངས་སུ་རྫོགས་པར་གསན་ཅིང་། བླ་མ་ཡང་ཤིན་ཏུ་མཉེས་
ཤིང་ཐུགས་ལ་འདོགས་པར་བྱུང་། ཆོས་ རྗེ་བ་ལུང་པ་ལས་ནི་གུ་ཆོས་དྲུག་
སོགས་ཤངས་པ་བཀའ་བརྒྱུད་ཀྱི་ཆོས་སྐོར་ཡོངས་སུ་རྫོགས་པར་གསན་པས་
ཐུགས་དམ་བཟང་པོ་འཁྲུངས། དགུང་ལོ་ཉེར་དྲུག་པར་ཆོས་རྗེ་དཔལ་ལྡན་
ངམ་པའི་དྲུང་དུ་གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་བཀའ་
ལུང་མན་ངག་རྣམས་མ་ལུས་པར་གསན་ཏེ། ཉམས་ལེན་དང་། ལག་ལེན་
དང་། ཡིག་ཆའི་ལུང་ཕྲན་ཚེགས་མཐར་ཐུགས་ པ་དང༌། གཞན་ཡང་ལམ་
སྐོར་ལྷག་མ་རྣམས་ཀྱི་དབང་དང་བྱིན་རླབས་རྗེས་གནང་མན་ངག་ཕྲ་མོ་དང་
བཅས་པ་དང་། ཆོས་སྐྱོང་ཆེ་ཆུང་གི་སྐོར་དང༌། རྒྱུད་བརྟག་གཉིས། གུར་
རྒྱན། སྦྱོར་དྲུག དུས་འཁོར་སོགས་རྒྱུད་སྡེ་ཆེན་པོ་བཞི་ལ་མཁས་པར་སྦྱངས་
ཤིང༌། བཀའ་བཞི་པ་ཤེས་རབ་རྒྱལ་མཚན། བླ་མ་གྲགས་མགོན་པ། བླ་མ་
མགོན་པོ་འབུམ་པ། བླ་མ་གུར་བ་བཀྲ་ཤིས་བཟང་པོ་སོགས་མཁས་གྲུབ་གཉིས་
ལྡན་གྱི་དམ་པ་དུ་མའི་ཞབས་རྡུལ་སྤྱི་བོར་བླངས་ཏེ་ཐོས་བསམ་གྱི་ཕ་རོལ་ཏུ་
སོན་ནས་གསན་པ་ཐམས་ཅད་ཀྱང་ཐོས་བསམ་སྒོམ་གསུམ་གྱི་སྒོ་ནས་མཐར་
ཕྱིན་པར་མཛད་དེ་ཏིང་ངེ་འཛིན་གྱི་རྟོགས་པ་བསམ་གྱིས་མི་ཁྱབ་ཅིང་། ཁྱད་
པར་འཁོར་འདས་དབྱེར་མེད་ཀྱི་ལྟ་བ་རྣམ་པར་དག་པ་རྟོགས་ཏེ། སྤྱོད་ལམ་
རྣམ་བཞི་ཐམས་ཅད་དུ་དེའི་ངང་ལས་མི་གཡོ་བས་སེམས་ཅན་ཐམས་ཅད་ལ་བུ་
གཅིག་པ་ལྟ་བུའི་བྱམས་དང་སྙིང་རྗེ་བྱང་ཆུབ་ཀྱི་སེམས་བརྟན་པོས་བདག་
གཞན་བརྗེ་བ་དང༌། གཞན་རྒྱུད་སྨིན་ཅིང་གྲོལ་བར་མཛད་པ་ལ་རང་གཅེས་
པར་འཛིན་པ་དོར་ནས་གང་གིས་འདུལ་བའི་ཐབས་ལ་མཁས་པའི་སྒོ་ནས་རྒྱུད་
49



སྡེ་སོ་སོའི་དབང་བཀའ་དང་། རྒྱུད་སྡེ་སོ་སོའི་བཤད་པ་དང༌། ལག་ལེན་དང་
རྗེས་གནང་དང༌། རྒྱུད་འབུམ་ལ་སོགས་པའི་ལུང་བསམ་གྱིས་མི་ཁྱབ་པ་དང༌།
གསུང་ངག་རིན་པོ་ཆེ་ལམ་འབྲས་བུ་དང་བཅས་པ་དང་། སྦྱོར་བ་ཡན་ལན་
དྲུག་པ་ལ་སོགས་པ་མན་ངག་དུ་མའི་སྒོ་ནས་གདུལ་བྱ་མཐའ་ཡས་པ་སྨིན་གྲོལ་
གྱི་ལམ་ལ་བཀོད་དེ། ཆོས་རྗེ་ཡེ་ཤེས་ རྒྱལ་མཚན། གྲུབ་ཆེན་ སངས་ རྒྱས་
དཔལ་ལ་སོགས་པའི་བསྟན་པ་འཛིན་པའི་དགེ་བའི་བཤེས་གཉེན་མཐའ་ཡས་
པ་བསྐྲུན་པར་མཛད་ཅིང་། རྩོམ་པའི་ལེགས་བཤད་ཀྱི་ཕྲེང་བ་སྤེལ་བའི་ཚུལ་
ཡང༌། ཞང་དཀོན་མཆོག་དཔལ་གྱི་རྣམ་ཐར། ཆོས་རྗེ་བླ་མ་དམ་པའི་རྣམ་
ཐར། ཆོས་རྗེ་རི་ཁྲོད་པའི་རྣམ་ཐར། ལམ་འབྲས་བརྒྱུད་པའི་གསོལ་འདེབས།
འཕྲིན་ལས་སོ་གཉིས་ཀྱི་སྡོམ་ཚིག སྦས་བཤད་འཁྲུལ་འཁོར་སོ་གཉིས་ཀྱི་ཡི་གེ
སྡེ་སྣོད་སོ་གཉིས་གྱི་དབྱེ་བ་ཉི་མའི་འོད་ཟེར་རྒྱས་པ། གཟུངས་གྲ་ལྔའི་དཀྱིལ་
ཆོག་ལ་སོགས་པའི་སྒྲུབ་ ཐབས་ཀྱི་སྐོར་ སོགས་ ལྗགས་རྩོམ་དུ་མ་རྗེས་འཇུག་
གདུལ་བྱའི་གསོས་སུ་བཞག་པར་མ་ཟད། དད་གཤིན་གྱི་དངོས་པོ་ཕྱག་ཏུ་གང་
བྱུང་ཐམས་ཅད་བླ་མ་དམ་པ་རྣམས་ཀྱི་ཐུགས་དགོངས་རྫོགས་པར་བྱ་བའི་ཆེད་
དུ་དུས་མཆོད། ཟླ་མཆོད་མ་ཆག་པར་མཛད་པ་དང༌། དཀོན་མཆོག་མཆོད་
པ། དགེ་འདུན་གྱི་བསྙེན་བཀུར། བཀྲེན་ཅིང་ཕོངས་པ་ལ་སྟེར་སྦྱིན། སྒྲུབ་
མཆོད། གཟུང་ས་ སྔགས། གསུང་རབ་ ཀློག་ པ། སྐུ་ གསུང་ ཐུགས་ ཀྱི་ རྟེན་
གསུམ་བཞེངས་པ་ལ་སོགས་པ་དོན་ཅན་དགེ་བའི་ཕྱོགས་འབའ་ཞིག་ཏུ་ཕོངས་
པ་མེད་པར་གཏོང་བར་མཛད་པས་འཛིན་ཆགས་མི་མངའ་ཞིང་བླ་མ་གོང་མ་
རྣམས་ཀྱི་རྣམ་ཐར་ཚུལ་བཞིན་དུ་སྐྱོང་བས་ངོ་མཚར་བའི་རྣམ་པར་ཐར་པ་ཡིན་
ནོ། ། བདེ་བར་གཤེགས་པའི་ལོ་གཅིག་ཙམ་གྱི་གོང་ནས་ཞལ་ཆེམས་ཀྱི་ཡི་གེ་
མཛད་ཅིང་། མཐར་དགུང་གྲངས་དྲུག་ཅུ་རྩ་བདུན་པར་དཔལ་ལྡན་ས་སྐྱའི་
ཤར་ཀྱི་གཟིམས་ཁང་དུ། བླ་མ་དབོན་པོས་གཙོས་མཛད་དྲུང་ན་གནས་པ་
རྣམས་ལ་ཆོས་དང་མཐུན་པའི་ཞལ་ཏ་བཟང་པོ་མཛད་དེ་བོད་རབ་བྱུང་བདུན་
50་



པའི་ས་མོ་ཡོས་ཀྱི་ལོ་སྟེ་སྤྱི་ལོ་1399ལོར་རྒྱུད་སྡེ་ནས་གསུངས་པའི་འདའ་ཀ་
མའི་ཐུགས་དམ་ཟབ་མོའི་ངང་ནས་ཞི་བར་གཤེགས་པའི་ཚུལ་བསྟན་པ་ཡིན་
ནོ། །
གྲུབ་ཆེན་སངས་རྒྱས་དཔལ།
ཁོང་ནི་བོད་རབ་བྱུང་དྲུག་པའི་ས་མོ་ཡོས་ཀྱི་ལོ་སྟེ་སྤྱི་ལོ་1339ལོར་ལ་
སྟོད་བྱང་གི་ ཕྱོགས་ མདོག་ གི་ དགོན་ པ་ སྒོ་ ཕུ་ཞེས་བྱ་བར་ཡབ་གུ་ཤྲཱི་ དཔལ་
འབྱོར་ལེགས་པ་དང་ཡུམ་སྒྲོལ་མ་འབུམ་གཉིས་ཀྱི་སྲས་སུ་ངོ་མཚར་བའི་ལྟས་དུ་
མ་དང་བཅས་ཏེ་སྐུ་འཁྲུངས། སྐུ་ན་ཆུང་ངུའི་དུས་ནས་བླ་མ་ཤཱཀྱ་བཟང་པོ་
ལས་དགེ་བསྙེན་ གྱི་ སྡོམ་ པ་ བཞེས་ཤིང༌། ཚེ་དཔག་མེད་ཀྱི་དབང་ནོད་དེ་
མཚན་སངས་རྒྱས་དཔལ་དུ་གསོལ། སྤྱོད་འཇུག་ལ་ཁ་དོན་བྱེད་པའི་མ་མ་ཞིག་
དང་ལྷན་ཅིག་ཏུ་བཞུགས་པས་གཞུང་དོན་ཐུགས་སུ་ཆུད། ཀློག་དང་ཡི་གེ་ལ་
སོགས་པ་སྦྱངས་ནས་དགེ་བསྙེན་གྱི་རྟེན་དེ་ཉིད་ལ་སྒོ་ཕུར་བཤད་གསར་མཛད།
རང་གི་ཞང་པོ་སློབ་དཔོན་དྷ་ཛ་ཤཱི་ལ་བརྟག་པ་གཉིས་པའི་རྒྱུད་དང་། ཀྱེ་རྡོ་
རྗེའི་ལག་ལེན་ལ་སོགས་པ་སློབ་གཉེར་མང་དུ་གནང་། དགུང་ལོ་ཉེར་གསུམ་
པར་གནས་ལྔ་རིག་པའི་པཎྜིཏ་ཆེན་པོ་ཆོས་རྗེ་ས་བཟང་པས་མཁན་པོ་མཛད་དེ།
དཔལ་བཟང་ལྡན་གྱི་གཙུག་ལག་ཁང་དུ་རབ་ཏུ་བྱུང་བ་དང་བསྙེན་པར་རྫོགས་
པ་དུས་གཅིག་ཏུ་བསྒྲུབས་ཏེ། སྔར་གྱི་མཚན་སཾསྐྲྀཏར་བསྒྱུར་ནས་བུདྡྷ་ཤྲཱི་ཞེས་
གསོལ། དེ་ནས་མཁན་ཆེན་ཤེས་རབ་རྒྱ་མཚོ་ལས་ཕར་ཕྱིན་དང་མངོན་པ་ཀུན་
བཏུས་ ལ་ སོགས་ པ་ ལ་ སློབ་ གཉེར་ མཛད་ ཅིང་ སྔ་ཕྱིར་ཆོས་མང་དུ་ གསན།
མཁན་ཆེན་མགོན་རྒྱལ་པ་ལས་རྣམ་འགྲེལ་དང་། དཔལ་ལྡན་ས་སྐྱར་རྟོག་གེ་
བ་དཔལ་ལྡན་བཟང་པོ་ཤངས་པ་བློ་མཆོག་ཏུ་གྲགས་པ་ལས་རྣམ་འགྲེལ་གྱི་སློབ་
གཉེར་མཛད་པ་ཉི་ཐོག་གི་ལས་ཚབ་དང་འཆད་ཉན་ལ་སོགས་པ་དགུང་ལོ་སུམ་
51



ཅུ་སོ་གཅིག་གི་བར་དུ་མཛད་དོ། ། དེ་དག་གི་བར་དུ་ཆོས་རྗེ་ཀུན་མཁྱེན་ཆེན་
པོ། ཆོས་རྗེ་ས་བཟང་པཎྜིཏ་དང༌། རྒྱལ་སྲས་ཐོགས་མེད། ལོ་ཙཱ་བ་བྱང་ཆུབ་
རྩེ་མོ་སོགས་སྐྱེས་ཆེན་དམ་པ་དུ་མ་བསྟེན་ནས། དཔལ་དུས་ཀྱི་འཁོར་ལོའི་
དབང་དང་། ཡུམ་རྒྱས་པའི་ལུང་དང༌། བློ་སྦྱོང་དོན་བདུན་མ། རྟེན་འབྲེལ་
སྙིང་པོ། སྐྱིད་སྡུག་ལམ་ཁྱེར། གསང་འདུས་རིམ་ལྔའི་དམར་ཁྲིད། དུས་
འཁོར་ཆེན་མོ་རྒྱུད་འགྲེལ་སོགས་དུ་མ་ནོད་ཅིང༌། རྡོ་རྗེ་འཆང་ཆེན་པོའི་སྤྲུལ་
པའི་སྐུ་རྒྱལ་བ་བྲག་ཕུག་པ་ཆེན་པོའི་སློབ་མ་ཆོས་རྗེ་དཀོན་མཆོག་རྒྱལ་མཚན་
པ་ལས་ས་ལུགས་ཀྱི་རྡོ་རྗེ་འཇིགས་བྱེད། གཤེད་དམར་ལྷ་བཅུ་གསུམ། སྒྲོལ་
མ་བཅུ་བདུན་མ། འཁོར་ལོ་བདེ་མཆོག་ལུས་ཀྱི་དཀྱིལ་འཁོར་རྣམས་སུ་དབང་
བསྐུར་ཞུས་ཤིང་མོས་གུས་དང་བྱིན་རླབས་ཚད་མེད་པ་ཐུགས་རྒྱུད་ལ་འཁྲུངས།
གཞན་ཡང་སྐྱེས་བུ་དམ་པ་དུ་མ་ལས་ཆོས་མང་དུ་གསན་ཏེ། དཔལ་ལྡན་ས་
སྐྱར་གྲྭ་སྐོར་མཛད་ནས་མཁས་པའི་གྲགས་པ་བར་མེད་དུ་ཁྱབ་པར་གྱུར། དེ་
ནས་བྱི་བའི་ལོར་བླ་མ་ཆོས་སྒྲོན་ཅན་དུ་བྱོན་ནས་ཕྱག་བརྒྱ་ཆེན་པོ་ལྷན་ཅིག་སྐྱེ་
སྦྱོར་ཞུས་ཏེ ། ཐོག་མེད་པའི་རྩིག་སྐྱོར་ཅིག་ཏུ་བསྒོམ་པས་ཉམས་མྱོང་བཟང་
པོ་སྐྱེས། སྦྱོར་དྲུག་གི་རྟགས་སྣང་ཕལ་ཆེར་ཤར། དེ་ནས་རྒྱལ་བའི་རྒྱལ་ཚབ་
དཔལ་ལྡན་ཚུལ་ཁྲིམས་ལས། གསུང་ངག་རིན་པོ་ཆེ། རིམ་ལྔ། སྦྱོར་དྲུག་
གསུམ་གྱི་མན་ངག་རྒྱས་པ་དང༌། ཚད་མ་རྣམ་འགྲེལ། དུས་འཁོར་རྒྱལ་སྲས་
ལམ་བཟང་ བཅས་ གསན་ པར་ མ་ ཟད། དཔལ་ ལྡན་ ས་ སྐྱའི་ ཤར་ སྟོད་ ཀྱི་
གཟིམས་ཁང་དུ་དཔལ་ཀྱེ་རྡོ་རྗེའི་རྡུལ་ཚོན་གྱི་དཀྱིལ་འཁོར་དུ་རྒྱུ་དུས་ཀྱི་དབང་
བསྐུར་བ་ནས་གསུང་ངག་རིན་པོ་ཆེའི་ཁྲིད་གཞུང་བཤད་ལ་སོགས་པ་རྫོགས་
པར་གསན་ ཅིང་། མདོར་ ན་ བླ་ མ་ དཔལ་ ལྡན་ ཚུལ་ ཁྲིམས་ པ་ ཉིད་ ཀྱིས།
གསུང་ངག་ རིན་ པོ་ ཆེ་ དང༌ འབྲེལ་ བའི་ དབང་ དང་། བཤད་ པ། ཁྲིད།
གེགས་སེལ། མན་ངག་ཕྲ་མོ་ཚུན་ཆད་ཀྱི་བར་ཡོངས་སུ་རྫོགས་པར་ཞུས་པས་
དབང་གི་ཆུ་བོ་མ་ནུབ་པ། བྱིན་རླབས་ཀྱི་བརྒྱུད་པ་མ་ཉམས་པ། གདམས་



ངག་གི་སརྒ་མ་ལོག མོས་གུས་ཀྱི་བསམ་པ་ཚིམ་པ་སྟེ་སྙན་བརྒྱུད་བཞིའི་བྱིན་
གྱིས་བརླབས་ཤིང་ གདམས་ པས། བརྗོད་ བྲལ་ ལྷན་ ཅིག་ སྐྱེས་ པའི་ ཡེ་ ཤེས་
མཚོན་བྱེད་དཔེའི་ཚུལ་དུ་ཐུགས་རྒྱུད་ལ་འཁྲུངས་སོ། ། གཞན་ཡང་གསང་
འདུས་མི་བསྐྱོད་པ། དུས་འཁོར་སྦྱོར་དྲུག འཁོར་ལོ་བདེ་མཆོག ཀུན་རིག
རྩ་རྒྱུད་བརྟག་པ་གཉིས་པ། བཤད་རྒྱུད་རྡོ་རྗེ་གུར་སོགས་གསན་ཅིང་བསྒོམ་
པས་གྲུབ་པའི་མཚན་མ་དུ་མ་མངོན་དུ་གྱུར་ཅིང་། ཐོས་བསམ་སྒོམ་གསུམ་གྱི་
ཤེས་རབ་རྒྱས་པར་མཛད་པས། མཁྱེན་པའི་ཡེ་ཤེས་ཚད་མེད་ལ་དབང་འབྱོར།
དེ་ལས་དམ་པ་འདི་ཉིད་ནི་མཉམ་གཞག་ཏུ་སེམས་ཅན་ཐམས་ཅད་དྲིན་ཆེན་ཕ་
མར་གཟིགས་ནས། དེ་རྣམས་ལ་བྱམས་ པ་ དང༌། སྙིང་ རྗེ་ དང་། བདག་
གཞན་བརྗེ་བའི་བྱང་ཆུབ་ཀྱི་སེམས་རྒྱུན་ལྡན་དུ་བསྒོམས་པས། རྗེས་ཐོབ་ཏུ་
གཞན་དབུལ་པོ་དང་། ནད་པ་དང་། སྡུག་བསྔལ་གྱིས་གཟིར་བ་རྣམས་ལ་
ཕན་པ་ ཁོ་ ན་ སྒྲུབ་པར་མཛད་དེ། ཡུལ་ གཞན་ ཐག་ རིང་ གི་ ནད་ དང་ སྡུག་
བསྔལ་གྱིས་ཉེན་པ་གསན་ནས། དེ་ལ་དམིགས་ཏེ་བདག་གཞན་མཉམ་བརྗེ་
དང༌། འགྲོ་བ་མང་པོ་ལ་ཟང་ཟིང་གི་སྦྱིན་པའི་སྒོ་ནས་ཕན་པ་མཛད་ཅིང་།
དེ་དག་གི་བར་སྐབས་རྣམས་སུ་མན་ངག་ཟབ་མོ་ཡི་གེར་བཀོད་པ་ཡང་། འགྲོ་
མགོན་ཆོས་ཀྱི་རྗེ་ལ་གསོལ་བ་གདབ་པ། བླ་མ་དམ་པ་དཔལ་ལྡན་ཚུལ་ཁྲིམས་
ལ་གསོལ་བ་གདབ་པ། མཁན་ཆེན་ཤེས་རབ་རྒྱ་མཚོ་བའི་གདུང་མཆོད་དུས་ཀྱི་
གསོལ་འདེབས། བླ་མ་དམ་པ་དཔལ་ལྡན་ཚུལ་ཁྲིམས་ཀྱི་རྣམ་ཐར། གསུང་
ངག་རིན་པོ་ཆེའི་ཁྲིད་ཡིག་ལམ་འབྲས་གཞུང་བཤད་དང་གེགས་སེལ་ གྱི་ཟིན་
བྲིས། འཆི་ལྟས་བརྟག་པའི་གདམས་ངག་ཚིགས་བཅད་མ། གྲུབ་ཆེན་བཅུ་
དང་ཕྲ་མོ་བརྒྱད་ཀྱི་ཞལ་ཤེས། ཕྲིན་ལས་སོ་གཉིས་སྡོམ་ཚིག སྦྱོར་དྲུག་གི་
ཁྲིད་ཡིག་སྲོན་ལུགས་ཀྱི་རླུང་སྦྱོར་སོགས་ཀྱི་ཟིན་བྲིས། དབང་རྒྱལ་ལུགས་ཀྱི་
སྦྱོར་དྲུག་གི་ཞལ་ཤེས་ཡི་གེར་བཀོད་པ། ཁྲིད་ཞུ་སྤྱི་ལ་གདམས་པ། ཚེ་སྒྲུབ་ཀྱི་
མན་ངག དབུ་མའི་གཞི་ལམ་འབྲས་གསུམ་རྣམས་རྗེས་འཇུག་གདུལ་བྱའི་



གསོས་སུ་བཞག་ཅིང་། སྡེ་སྣོད་མཐའ་དག་གི་དབང་ཕྱུག་མཁས་པའི་དབང་པོ་
ཆོས་རྗེ་སངས་རྒྱས་དཔལ་ལ་སོགས་པ་དགེ་བའི་བཤེས་གཉེན་མང་པོ་ལ་དབང་
བཀའ་དང་ཁྲིད་དང་མན་ངག་མང་དུ་བསྩལ་ནས་མཁས་ཤིང་གྲུབ་པ་བརྙེས་པ་
སློབ་ཚོགས་བགྲང་ལས་འདས་ པ་ བར་མེད་དུ་བསྐྲུན། དེ་ནས་སྐུ་མཚམས་
བཅད་རྒྱ་མཛད་དེ་སྒྲུབ་ པ་ཉམས་ལེན་ལ་རྩེ་གཅིག་ ཏུ་གཞོལ་བར་མཛད་དེ་
ཐུགས་དམ་དྲིལ་བས་རྫོགས་རིམ་གྱི་རྟོགས་པ་བསམ་གྱིས་མི་ཁྱས་པ་ཐུགས་རྒྱུད་
ལ་མངོན་སུམ་དུ་འཁྲུངས། དགུང་ལོ་གྱ་གཅིག་པར་ད་སྤྲོས་པ་མང་པོ་ཁམས་
ཀྱིས་མི་ནུས་པ་འདུག་པས། ཆོས་སྐྱོང་རྣམས་ལ་གཏོར་མ་དུས་གཅིག་ལ་འབུལ་
བ་ཡིན་གསུངས་ནས་གཏོར་མ་མང་པོ་ཞག་གསུམ་གྱི་བར་དུ་ཕུལ་ནས། གཏོར་
མ་བསྔོ་བའི་རྗེས་མ་དེ་ལ་གྱིས་གསུངས། སློབ་དཔོན་དབོན་པོ་སོགས་གདམས་
ངག་གི་ཞུ་འཕྲོ་ཡོད་པ་རྣམས་ད་ལེན་ཤོག་གསུངས་ནས་ཆོས་ཁ་ཅིག་གསུངས་ཏེ།
ཁོང་ཆོས་དོན་གཉེར་བ་རྣམས་ཀྱི་འཕྲོ་ཡང་རྫོགས་ཡོད། ད་ཁྲིད་གསར་པ་སྐྱོང་
བ་སོགས་ཆོས་འཆད་པའི་སྤྲོས་པ་འཇོག་པ་ཡིན་གསུངས་ནས། སྐུ་མཚམས་
དམ་དུ་བཏང་ནས་ཐུགས་ དམ་ གྱིས་ དུས་འདའ་ པར་ མཛད་ ཅིང་། མཐར་
དགུང་གྲངས་གྱ་གཉིས་པ་བོད་རབ་བྱུང་བདུན་པའི་ལྕགས་ཕོ་བྱི་བའི་ལོ་སྟེ་སྤྱི་
ལོ་1420ལོར་ཐུགས་དམ་དང་དག་པའི་སྣང་བ་ཁོ་ནས་དུས་འདའ་བའི་ངང་
ནས། འདའ་ཀ་མའི་ཉམས་ལེན་ཁྱད་པར་ཅན་དང་བཅས་ཏེ་གཟུགས་སྐུའི་
བཀོད་པ་ཆོས་དབྱིངས་སུ་བསྡུ་བའི་ཚུལ་བསྟན་པ་ཡིན་ནོ། །



གཉིས་པ། ལམ་འབྲས་ཚོགས་བཤད་ཀྱི་
བླ་མ་བརྒྱུད་པའི་རྣམ་ཐར།
ངོར་ཆེན་ཀུན་དགའ་བཟང་པོ།
ཁོང་ནི་བོད་རབ་བྱུང་དྲུག་པའི་ཆུ་ཕོ་ཁྱིའི་ལོ་སྟེ་སྤྱི་ལོ་1382ལོར་དཔལ་
ལྡན་ས་སྐྱ་རུ་ཡབ་དཔོན་ཚང་གྲུབ་པ་ཡོན་ཏན་དང་ཡུམ་བསོད་ནམས་དཔལ་
འདྲེན་གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས། །
བླ་མ་ཡོན་ཏན་དཔལ་གྱིས་བཅོམ་ ལྡན་འདས་རྡོ་རྗེ་འཇིགས་བྱེད་ཀྱི་ དབང་
བསྐུར་ནས་འཇིགས་བྱེད་བཟང་པོ་ཞེས་མཚན་གསོལ། དམ་པ་འདི་ཉིད་བྱིས་
པའི་དུས་ནས་ཐ་མལ་གྱི་བྱིས་པའི་སྤྱོད་པ་ལས་རིང་དུ་འདས་ཤིང་། དགུང་ལོ་
དྲུག་པར་སློབ་དཔོན་ སངས་ རྒྱས་ རྒྱལ་མཚན་ལས་ ཀློག་ བསླབས་ པས་ལེགས་
པར་མཁྱེན། དགུང་ལོ་བདུན་པར་སློབ་དཔོན་དེ་ཉིད་ཀྱི་དྲུང་དུ་བརྟག་གཉིས་
ཀྱི་གཞུང་བཟུང་། དགུང་ལོ་བརྒྱད་པར་ཆོས་རྗེ་ཡེ་ཤེས་རྒྱལ་མཚན་ལས་དགེ་
བསྙེན་དང་དགེ་ཚུལ་གྱི་སྡོམ་པ་རྣམ་པར་དག་པ་མནོས། རིམ་བཞིན་བསྙེན་
པར་རྫོགས་པའི་སྡོམ་པ་དང་། བྱང་སེམས། གསང་སྔགས་ཀྱི་སྡོམ་པ་བཅས་
བླངས་ནས་ཉེས་བྱས་ཕྲ་ཞིང་ཕྲ་བས་ཀྱང་མ་གོས་པར་བསྲུང་བར་མཛད་ཅིང་།
དགུང་ལོ་ བརྒྱད་ པ་ནས་ཉེར་ལྔའི་བར་དུ་དམ་ པ་ དེ་ ཉིད་ཀྱི་མདུན་ནས་ རྒྱུ་
མཚན་ཉིད་ཐེག་པ་ནས་གསང་སྔགས་རྡོ་རྗེ་ཐེག་པའི་བར་གྱི་དབང་བཀའ་ལུང་
མན་ངག་རབ་འབྱམས་ལ་གསན་བསམ་མཐར་ཕྱིན་མཛད་ཅིང་། གཞན་ཡང་
ཆོས་རྗེ་དཔལ་ལྡན་ཚུལ་ཁྲིམས་དང་། ཆོས་རྗེ་ཡེ་ཤེས་རྒྱལ་མཚན། བླ་མ་ཀུན་
55
.



དགའ་བཟང་པོ། བླ་མ་ཆེན་པོ་ཀུན་དགའ་རྒྱལ་མཚན། འཕགས་པ་གཞོན་ནུ་
བློ་གྲོས། ཐམས་ ཅད་ མཁྱེན་པ་ གཡག་ སྟོན་ལ་ སོགས་ པའི་དགེ་བའི་བཤེས་
གཉེན་དུ་མ་བསྟེན་ནས། ཐོས་བསམ་གྱིས་སྒྲོ་འདོགས་བཅད་ནས་མཁྱེན་པའི་
གོ་འཕང་ལ་མངའ་དབང་འབྱོར། ཁྱད་པར་དུ་སློབ་དཔོན་བུདྡྷ་ཤྲཱི་ལས་ལམ་
འབྲས་དང་འབྲེལ་བའི་དབང་། བཤད་པ། ཉམས་ ཁྲིད། གེགས་སེལ་ལ་
སོགས་པ་མན་ངག་ཕྲ་མོ་ཚུན་ཆད་མ་ལུས་པ་གསན་ཅིང་ཉམས་སུ་བླངས་ནས་
ཉམས་སུ་མྱོང་སྟེ་སྙན་བརྒྱུད་བཞིའི་གདམས་པ་དང་། དེ་བཞིན་དུ་ལམ་སྐོར་
རྣམས་དང༌། ཞར་བྱུང་གི་མན་ངག་དང་བཅས་པ། གཞན་ཡང་ཟབ་ལམ་རྡོ་
རྗེ་རྣལ་འབྱོར། སྦྱོར་བ་ཡན་ལག་དྲུག་པའི་ཁྲིད་བཤད་པ། གེགས་སེལ་ལ་
སོགས་པའི་ སྐོར་རྣམས་དང་། ནི་ གུ་ཆོས་ དྲུག་ གི་ ཁྲིད་ ལ་ སོགས་ པའི་ སྐོར་
རྣམས་ དང་། གསང་ འདུས་ མི་ བསྐྱོད་ པའི་ དབང་ འགོས་ ནས་ བརྒྱུད་ པ།
གསང་འདུས་ལུས་དཀྱིལ་གྱི་དབང༌། རྫོགས་རིམ་ཟབ་མོ། གསང་འདུས་རིམ་
ལྔ་དམར་ཁྲིད་དབང་གོང་མ་དང་བཅས་པ། མན་ངག་གི་ཁྲིད་དུ་གྲགས་པ་
བཅས་བུམ་ པ་ གང་བྱོའི་ ཚུལ་ དུ་ གསན་ ཅིང་། དེ་ ལྟར་ གསན་ པ་ རྣམས་ ལ་
གཟིགས་རྟོགས་ དང༌ ཐུགས་ བསམ་ དང་ ཉམས་ལེན་མཐར་ ཕྱིན་ པར་མཛད།
གཞན་ཡང་རྒྱལ་བའི་བཀའ་འགྱུར་དང་། བསྟན་འགྱུར་གྱི་གླེགས་བམ་རྣམས་
ལ་གཟིགས་ནས་དེ་དག་གི་དགོངས་པ་ཡང་ལྷག་ལུས་མེད་པར་ཐུགས་སུ་མངའ་
བ་ཡིན་ནོ། ། མདོར་ན་རྒྱ་གར་དང་བོད་དུ་མདོ་སྡེ་དང་རྒྱུད་སྡེའི་བསྟན་པ་
གང་བྱུང་ཞིང་དར་བ་དང་། གང་ལ་འཕེལ་བ་དང་། གང་ནས་བརྒྱུད་པ་དང༌།
ལམ་སྲོལ་ཇི་ལྟར་བཀྲལ་བ་དང་། དེ་དག་གི་སྲོལ་འཛིན་ཇི་ལྟར་བྱུང་བ་ལ་
སོགས་པ་ཐམས་ཅད་ལོ་རྒྱུས་དང་བཅས་པ་ཐུགས་སུ་ཆུད་ནས། འགྲེལ་ཚུལ་
དང་ལམ་སྲོལ་ཇི་སྙེད་བྱུང་བ་ལ་སོགས་པ་ཐམས་ཅད་སོ་སོའི་དགོངས་པ་ཇི་ལྟ་
བ་བཞིན་ཁྱད་པར་མ་འདྲེས་པར་རྗེ་ཉིད་ཀྱི་ཐུགས་ཀྱི་དཀྱིལ་འཁོར་ལ་དུས་རྟག་
ཏུ་གསལ་བར་བཞུགས་པ་ཡིན་ནོ། ། དེ་ལྟར་སྡོམ་པ་གསུམ་གྱི་སྒོ་ནས་གདུལ་བྱ་
56



སོ་སོའི་རྒྱུད་ཚོད་དང་མཐུན་པའི་ཚུལ་ཁྲིམས་རྣམ་པར་དག་པ་ལ་བཀོད་ནས་
ཉམས་ལེན་གྱི་རིམ་པ་དཔལ་ལྡན་ས་སྐྱ་བའི་བླ་མ་གོང་མ་རྣམས་ཀྱི་གསུང་རབ་
གཙོ་བོར་གྱུར་པའི་ཆོས་ཀྱི་འཁོར་ལོ་སྣ་ཚོགས་པ་རྒྱུན་དུ་བསྐོར་བར་མཛད་དེ།
དགུང་ལོ་ཞེ་བརྒྱད་པ་ཡན་ཆད་གཙོ་ཆེར་གདན་ ས་ ཆེན་ པོར་ བཞུགས་ ཤིང་
གནས་སྐབས་རྣམས་སུ་ ས་བཟང་དང༌། གཞན་ཡང་ཆོས་བར་གྱི་གནས་གང་
འཐད་དུ་བྱོན་ནས་ཆོས་གསུངས་པ་ནི་ཕལ་ཆེ་བའི་དབང་དུ་བྱས་ན། དབྱར་
དགུན་གྱི་ཆོས་ དུས་ རྒྱུད་ སྡེ་ ལ་ སོགས་ པའི་ བཤད་ པ་ དང་། སྒྲུབ་དཀྱིལ་ལ་
སོགས་པའི་ལམ་གྱི་སྐོར་དང༌། གསུང་ངག་ལ་སོགས་པའི་ཁྲིད་ཀྱི་རིམ་པ་སྣ་
ཚོགས་པ་གསུངས་ ཤིང་། སྟོན་དཔྱིད་ཀྱི་དུས་ སུ་རྡོ་རྗེ་ཕྲེང་བ་དང༌། ཟུར་
བཀའ་རིགས་ སྣ་ ཚོགས་ པ་ གང་ སྐབས་ སུ་ བབ་ པའི་ དབང་ བསྐུར་ བ་ སོགས་
གནང་ཞིང༌། དེ་ནས་དགུང་ལོ་ཞེ་བརྒྱད་པ་བོད་རབ་བྱུང་བདུན་པའི་ས་མོ་བྱ་
ཡི་ལོ་སྟེ་སྤྱི་ལོ་1429ལོར་ངོར་ཨེ་ཝཾ་ཆོས་ལྡན་གྱི་དགོན་པ་གསར་དུ་བཏབ་སྟེ།
འཁོར་འདུས་པ་རྒྱ་མཚོ་ལྟ་བུར་འདུལ་བའི་བསླབ་བྱ་དང༌། བསླབ་པ་ཀུན་
ལས་བཏུས་པ་ལ་སོགས་པའི་སྒོ་ནས་སྡོམ་པ་འོག་མ་གཉིས་ཀྱི་བསླབ་བྱ་ཉམས་
ལེན་དང་བཅས་པ་ཡང་སྐབས་སྐབས་སུ་གསུངས་ཤིང༌། དབྱར་ཆོས་སུ་གསང་
སྔགས་རྡོ་རྗེ་ཐེག་པའི་རྒྱུད་བཞིའི་ཆོས་ཀྱི་འཁོར་ལོ་བསྐོར་བ་ལས་དབེན་གནས་
འདིར་ཕེབས་ནས་རྡོ་རྗེ་ ཐེག་ པ་དོན་དུ་གཉེར་བའི་ དགེ་ བའི་ བཤེས་ གཉེན་
ཕྱོགས་མཐའ་ དག་ ནས་ དུས་ དང་ གནས་ སྐབས་ངེས་ པ་ མེད་ པར་ བྱོན་ པས་
དབང་བྱིན་རླབས་། རྒྱུད་མན་ངག་ལ་སོགས་པ་རྣམས་ཀྱང་དུས་དང་གནས་
སྐབས་ངེས་པ་མེད་པར་དོན་གཉེར་བའི་ཤེས་འདོད་ཀྱི་སྟབས་ཀ་དང་བསྟུན་
ནས་རྒྱུན་མི་ཆད་པར་གསུངས་ཤིང་། དེ་ལ་སྤྱིར་རྒྱུད་སྡེ་བཞི་ལ་ཆོས་སྐད་རྐང་
ཚུགས་པ་རེ་ཡོད་པ་དང་དེ་འགྲེལ་བྱེད་ཀྱི་ཚད་མ་རྒྱ་གར་པཎ་གྲུབ་རྣམས་ཀྱིས་
འགྲེལ་ལུགས་སྣ་ཚོགས་མཛད་པ་རྣམས་ལས་རང་རང་གི་གྲུབ་མཐའ་ གཞུང་
ཚུགས་པའི་བཤད་པ་དང་། དེ་དང་རྗེས་སུ་འབྲེལ་བའི་ལག་ལེན་དང༌། དེའི་



མན་ངག་ལ་ཉམས་ལེན་གྱི་རིམ་པ་རྣམས་སོ་སོ་རང་གི་ལུགས་བཞིན་གཞན་དང་
མ་འདྲེས་པར་བཤད་པ་ན་རྒྱུད་སྡེ་རེ་རེའི་འགྲེལ་ཚུལ་མི་འདྲ་བ་ཆེས་ཆེ་བ་སྣང་
མོད། ཐམས་ཅད་ཀྱང་གསང་སྔགས་རྒྱུད་སྡེ་དང་མཐུན་པའི་བཤད་པ་འབའ་
ཞིག་ཏུ་འགྲོ་བའི་འཆད་ཚུལ་འདི་ནི་རྒྱུད་གཞུང་དང་། སྔོན་གྱི་རྒྱུད་སྡེ་ཚུལ་
བཞིན་དུ་སྨྲ་བའི་གོང་མ་རྣམས་ཀྱི་དགོངས་པ་ཕྱོགས་གཅིག་པར་འདུག་ནའང་།
དེང་སང་ཆོས་རྗེ་རིན་པོ་ཆེ་ཁོ་ནའི་འཆད་སྲོལ་ཐུན་མོང་མ་ཡིན་པར་ སྣང་
ངོ༌། ། དེ་ལྟ་བུའི་འཆད་ཚུལ་གྱིས་རྩ་བའི་རྒྱུད་བརྟག་པ་གཉིས་པ། བཤད་
པའི་རྒྱུད་རྡོ་རྗེ་གུར། སམྦྷཊ་སྟེ་རྒྱུད་གསུམ་དང་། དཔལ་དུས་ཀྱི་འཁོར་ལོའི་
རྒྱུད་འགྲེལ་སོགས་ཏེ། མདོར་ན་དབང་དང་བྱིན་རླབས་རྒྱུད་དང་མན་ངག་
རྗེས་གནང་དང་རིག་གཏད་སྒྲུབ་ཐབས་དང་ལུང་ལ་སོགས་པའི་ཆོས་ཀྱི་འཁོར་
ལོ་ཉིན་མཚན་ཁོར་ཡུག་ཏུ་རྒྱུན་མི་འཆད་པར་བསྐོར་བར་མཛད་ཅིང༌། དེ་ལ་
བརྟེན་ནས་སེམས་དཔའ་ཆེན་པོ་གཞོན་ནུ་རྒྱལ་མཚོ་དང༌། མཁྱེན་རབ་དབང་
ཕྱུག་གྲགས་པ་བཟང་པོ། ཆོས་རྗེ་གཞོན་ནུ་སེང་གེ་ལ་སོགས་པ་བསྟན་པ་ལ་བྱ་
བ་བྱེད་པའི་དགེ་བའི་བཤེས་གཉེན་ཆེན་པོ་དུ་མ་དང་། ཁྱད་པར་དུ་རྒྱུད་སྡེ་
བཞིའི་དོན་ལ་བཤད་པ་དང་། ལག་ལེན་དང་ཉམས་ལེན་གྱི་རིམ་པ་ཐམས་
ཅད་འཁྲུལ་བ་མེད་པར་ཐུགས་སུ་ཆུད་ནས་འཆད་ཉན་གྱི་སྒོ་ནས་བསྟན་པའི་
རྒྱུན་གནས་པ་དང་། ཉམས་ལེན་གྱི་སྒོ་ནས་སྒྲུབ་པའི་རྒྱལ་མཚན་བཙུགས་པའི་
བཤེས་གཉེན་འཇམ་པའི་དབྱངས་ཀྱི་རྣམ་འཕྲུལ་དཔལ་ལྡན་ས་སྐྱ་བའི་གདུང་
བརྒྱུད་བདག་ཆེན་ཆུ་མིག་པ་གྲགས་པ་བློ་གྲོས་དང༌། བདག་ཆེན་མཐུ་སྟོབས་
དབང་ཕྱུག་བསོད་ནམས་རྒྱ་མཚན་པ་དང་། བདག་ཆེན་གཞི་ཐོག་པ་ཀུན་
དགའ་དབང་ ཕྱུག་ པ་ དང་། བདག་ཆེན་ཆུ་མིག་ པ་ བློ་ གྲོས་ དབང་ ཕྱུག་ པ་
རྣམས་ཀྱིས་གཙོ་མཛད་དེ། སྟོད་མངའ་རིས། སྨད་མདོ་ཁམས། བར་དབུས་
གཙང་གི་ཕྱོགས་མཐའ་དག་ནས་བསམ་གྱིས་མི་ཁྱབ་ཅིང་གྲངས་ལས་འདས་པ་
བསྐྲུན་པར་མཛད་ཅིང་། སྟོད་མངའ་རིས་ཕྱོགས་སུ་ཆག་ཕེབས་ཏེ། ཟབ་པ་
58



དང་རྒྱ་ཆེ་བའི་ཆོས་ཀྱི་འཁོར་ལོ་ཡུན་རིང་དུ་བསྐོར། དགེ་འདུན་གྱི་སྡེ་ཁྱད་
པར་དུ་འཕགས་པ་དུ་མ་བཙུགས་ཏེ། འཆད་ཉན་གྱི་སྒོ་ནས་བསྟན་པ་སྤྱི་དང་
བྱེ་བྲག་ཏུ་དཔལ་ལྡན་ས་སྐྱ་བའི་བསྟན་པ་གསལ་བར་མཛད་པ་དང་། གཞན་
ཡང་གཙུག་ལག་ཁང་ཁྱད་པར་དུ་འཕགས་པ་དང༌། རིན་ཆེན་གསེར་ལ་སོགས་
པ་ལས་གྲུབ་པའི་ བདེ་བར་གཤེགས་པའི་རྟེན་གསུམ་ངོ་མཚར་བ་དུ་མ་དང་།
རིན་པོ་ཆེ་གསེར་དང་སྣག་ཚ་ལ་སོགས་པ་ལས་གྲུབ་པའི་རྒྱལ་བའི་བཀའ་འགྱུར་
ཚར་དུ་མས་མཚོན་གསུང་རབ་མཐའ་ཡས་པ་བཞེངས་པའི་ཕྲིན་ལས་མཐའ་
ཡས་པ་དང༌། ལེགས་པར་བཤད་པ་རྩོམ་གྱི་སྐོར་ལ་ཡང་། བྱ་བའི་རྒྱུད་རང་
རྐང་གི་ཆོས་སྐད་དང་འགྲེལ་ཚུལ་སྣ་ཚོགས་ཀྱི་དགོངས་པ་གསལ་བར་སྟོན་པ་བྱ་
བའི་རྒྱུད་སྤྱིའི་རྣམ་པར་གཞག་པ་ལེགས་པར་བཤད་པའི་རྒྱ་མཚོ། སྤྱོད་རྒྱུད་
སྤྱིའི་རྣམ་གཞག་ལེགས་པར་བཤད་པའི་སྒྲོན་མ། ཀྱེ་རྡོ་རྗེ་སྒྲུབ་ཐབས་དག་གི་
དགོངས་པ་གསལ་བར་ སྟོན་ པ་ བསྐྱེད་རིམ་གནད་ཀྱི་ཟླ་ཟེར་ ཡན་ ལག་ དང༌
བཅས་པ་ལ་སོགས་པ་རྒྱུད་གཞུང་གི་དགོངས་འགྲེལ་བསྟན་བཅོས་དུ་མ་དང༌། །
བདེ་མཆོག་མཁའ་འགྲོ་རྒྱ་མཚོ། གསང་འདུས་མི་བསྐྱོད་པ། སམྦྷཊ། རྡོར་
དབྱིངས། གཤེད་དམར་ལྷ་ལྔ་ལ་སོགས་པའི་སྨིན་བྱེད་དང༌། གྲོལ་ལམ་བསྐྱེད་
རིམ་ཡན་ལག་དང་བཅས་པའི་ལག་ལེན་གསལ་བར་སྟོན་པའི་སྐོར་རྣམས་དང༌།
གཞན་ཡང་སྒྲུབ་ཐབས་ཀྱི་རིགས་རབ་ཏུ་མང་བ་རྣམས་དང་། གསང་འདུས་
རིམ་ལྔ། འཇིགས་བྱེད་ཀྱི་རྭ་ཁྲིད། སྤྲོས་མེད་མཛེས་རྒྱན་ལ་སོགས་པ་རྫོགས་
རིམ་གྱི་སྐོར་དང༌། གདམས་པ་སྣ་ཚོགས་ཀྱི་སྐོར་དང་། ཉམས་ལེན་གསལ་
བར་སྟོན་པའི་སྐོར་དང༌། བླ་མ་ཡི་དམ་ཆོས་སྐྱོང་རྣམས་ཀྱི་བསྟོད་པའི་སྐོར་
དང༌། བསྔོ་བ་དང་། སྨོན་ལམ་བཀྲ་ཤིས་སོགས་གསུང་འབུམ་པོད་བཞི་རྗེས་
འཇུག་གདུལ་ བྱའི་ གསོས་ སུ་ བཞག་ ཅིང་། དེ་ ལྟར་ དུས་ དང་ གནས་ སྐབས་
ཐམས་ཅད་དུ་གཡེལ་བ་མེད་པར་བསྟན་པའི་བྱ་བ་བྱས་པས་བསྟན་པ་སྤྱི་དང་
བྱེ་བྲག་དཔལ་ལྡན་ས་སྐྱ་བའི་བསྟན་པ་ཤིན་ཏུ་གསལ་བར་བྱས་ཤིང་། ཐུགས་
59



དམ་གྱི་རིགས་མཐའ་ཡས་པ་འབད་མེད་དུ་གྲུབ་ནས་ལས་ རབ་འབྱམས་ལ་
མངའ་དབང་འབྱོར་ཏེ་མཛད་པ་མཐའ་ཡས་ཤིང་རྨད་དུ་བྱུང་བ་རྒྱུན་མི་ཆད་
པར་མཛད་དེ་མཐར་དགུང་གྲངས་དོན་ལྔ་པ་བོད་རབ་བྱུང་བརྒྱད་པའི་མེ་ཕོ་བྱི་
བའི་ལོ་སྟེ་སྤྱི་ལོ་1456ལོར་རྒྱུད་སྡེ་ནས་གསུངས་པའི་འདའ་ཁ་མའི་ཐུགས་དམ་
ཟབ་མོ་ ལ་ མཉམ་པར་བཞག་ སྟེ་བདེ་བར་གཤེགས་པའི་ཚུལ་ བསྟན་ པ་ ཡིན་
ནོ། །
མུས་ཆེན་དཀོན་མཆོག་རྒྱལ་མཚན།
ཁོང་ནི་བོད་རབ་བྱུང་བདུན་པའི་ས་ཕོ་འབྲུག་གི་ལོ་སྟེ་སྤྱི་ལོ་1388ལོར་
གཡས་རུ་བྱང་གི་ཆ་མུས་སྟོད་སྟག་མོ་གླིང་སྐྱ་ཞེས་བྱ་བར་ཡབ་དཀོན་མཆོག་
བཟང་པོ་དང༌། ཡུམ་ནམ་མཁའ་སྐྱོང་གཉིས་ཀྱི་སྲས་སུ་ངོ་མཚར་བའི་ལྟས་དུ་
མ་དང་བཅས་ཏེ་སྐུ་འཁྲུངས། སྐུ་ན་ཆུང་ངུའི་དུས་ནས་འཁོར་བ་མཐའ་དག་
སྡུག་བསྔལ་མཐའ་མེད་དུ་རྟོགས་ཤིང་། དགུང་ལོ་དགུ་པར་རྒྱལ་སྲས་ཐོགས་
མེད་ཀྱི་སློབ་མ་དཔལ་འོད་བཟང་པོ་ལས་དགེ་ཚུལ་གྱི་སྡོམ་པ་བཞེས་ཤིང་མཚན་
དཀོན་མཆོག་དཔལ་བཟང་པོར་གསོལ། ཀྱེ་རྡོར་མན་ངག་ལུགས་ཀྱི་དབང་
དང་། ཐེག་པ་ཆེན་པོའི་བློ་སྦྱོང་ཟིན་བྲིས་མ། འགྲོན་དཔལ་ཡེ་བས་མཛད་
པའི་རྒྱལ་སྲས་ མའི་ རྣམ་ ཐར་ གྱི་ལུང་རྣམས་གསན་ཅིང་། སྐྱེས་བུ་དམ་པ་
རྣམས་ནི་སྐྱེ་བ་ ཐམས་ ཅད་དུ་ཡང་དག་པའི་ལམ་ལ་གོམས་པའི་སྟོབས་ཀྱིས་
གཞོན་ནུའི་དུས་ནས་ཐོས་པ་རྒྱ་མཚོའི་གླིང་དུ་འཇུག་པར་མཛད་དེ། མུས་ཀྱི་
ཆོས་སྡེ་ལུང་དུ་ཆེན་པོ་བྱང་སེང་པ་སྐུ་མཆེད་ཀྱི་དྲུང་དུ་བྱོན་ཏེ། ཕར་ཕྱིན་དང་
སྤྱོད་འཇུག་བློ་སྦྱོང་སོགས་ལ་ཐུགས་སྦྱོང་མཛད། བར་སྐབས་སུ་བླ་མ་ནམ་ཆོས་
བཟང་པོ་ལས་དུས་འཁོར་ཡོངས་རྫོགས་དང༌། དཔལ་རྡོ་རྗེ་འཇིགས་བྱེད་ཀྱི་
དབང་གསན་ ཅིང༌། དགུང་ལོ་ བཅོ་ བརྒྱད་ པར་ ཆོས་ སྡེ་ དེ་ ཉིད་ དུ་ བཤད་
60



པའི་དགའ་སྟོན་རྒྱ་ཆེར་མཛད། དགུང་ལོ་ཉི་ཤུ་པར་མུས་ཀྱི་གནས་གསར་དུ་
གྲུབ་པའི་དབང་ཕྱུག་ཆེན་པོ་མཉམ་མེད་ནམ་མཁའི་རྣལ་འབྱོར་ལས། ཤེས་
རབ་ཀྱི་ཕ་རོལ་ཏུ་ཕྱིན་ པའི་ མན་ངག་གཅོད་ཀྱི་ཁྲིད། ངོ་སྤྲོད་ལྟ་ བའི་ སྐོར།
ཉམས་ལེན་སྤྱོད་པའི་སྐོར། བོགས་འདོན་གེགས་སེལ་གྱི་སྐོར། ལམ་རིམ་པ་
བཅུ་གསུམ་ལ་སོགས་པ་མ་གཅིག་གི་ཆོས་སྐོར་ཡོངས་སུ་རྫོགས་པ་གསན་ཏེ་ཉིན་
མཚན་ཁོར་ཡུག་ཏུ་བརྩོན་པ་དྲག་པོས་བསྒོམས་པས་ཐུགས་དམ་ཀྱི་གཟིགས་
སྣང་མང་པོ་དང་། བྱམས་པ་དང་སྙིང་རྗེ་ཚད་མེད་པ་འཁྲུངས། དགུང་ལོ་
ཉེར་གཅིག་པར་ངམ་རིངས་ཀྱི་ཆོས་སྡེ་ཆེན་པོར་སློབ་དཔོན་ཆེན་པོ་བློ་གྲོས་རྒྱལ་
མཚན་ལས། གཙོ་བོར་ཕར་ཚད་ལ་ཐུགས་སྦྱོང་དང༌། ཇོ་བོའི་ཆོས་ཆུང་བརྒྱ་
རྩའི་ལུང་རྣམས་གསན་ཏེ་ཆོས་གྲྭ་དེ་ཉིད་དུ་གྲྭ་སྐོར་མཛད། དགུང་ལོ་ཉེར་
བཞི་པར་བཟང་ ལྡན་གྱི་མཁས་པ་ཆེན་པོ་ཐུགས་རྗེ་དཔལ་ བའི་ མདུན་ དུ་ལོ་
ག ཅིག་ཙམ་ དུ་ བཞུགས་ ནས་ ལུང་ རིགས་ ལ་ ལེགས་ པར་ སྦྱངས་ ནས་ དངོས་
སྟོབས་རིགས་པའི་དབང་ཕྱུག་ཆེན་པོར་གྱུར་ཅིང་། ཕ་རོལ་གྱི་རྒོལ་བ་གང་ལ་
ཡང་མི་འཇིགས་པའི་སྤོབས་པ་ཐོབ་པར་གྱུར། དགུང་ལོ་ཉེར་བརྒྱད་པར་སླར་
ཡང་ཆོས་རྗེ་རྒྱལ་མཆོག་པའི་ཆག་ཕྱིར་བྱོན་ཏེ་དགུང་ལོ་སོ་གཅིག་པའི་བར་དུ་
ལུས་དང་གྲིབ་མ་བཞིན་དུ་འབྲལ་མེད་བསྟེན། སྤྱོད་ལམ་གྱིས་མཉེས་པར་བྱས་
ཏེ། ཕར་ཕྱིན། ཚད་མ། དབུ་མ། མངོན་པ་ཀུན་ལས་བཏུས་པ། འདུལ་བ་
མདོ་རྩ་ལ་སོགས་པའི་ཕ་རོལ་ཏུ་ཕྱིན་པའི་གཞུང་ལུགས་རྣམས་ལེགས་པར་སྦྱོང་
པར་མཛད་དོ། ། དགུང་ལོ་སོ་གཉིས་པར་ངམ་རིངས་ཆོས་སྡེར་བྱོན་ནས་རོང་
ཆེན་སྨྲ་བའི་སེང་གེ་ལས་ཕར་ཚད་ཀྱི་དོགས་གཅོད་གནང༌། དགུང་ལོ་སོ་ལྔ་
པར་ལྷ་སར་བསྐོར་བ་འབུམ་ཐེར་མཛད་ཅིང་། ཡར་ལམ་ ཉང་སྟོད་དུ་རེད་
མདའ་བའི་བཤེས་གཉེན་བདུན་གྱི་གཙོ་བོ་གངས་ཆེན་ཀུན་དགའ་དཔལ་གྱི་
མཁན་པོ་གནས་རྙིང་དོན་གྲུབ་རིན་ཆེན་ལས་བསྙེན་པར་རྫོགས་པའི་དགེ་སློང་
གི་སྡོམ་པ་མནོས། དགུང་ལོ་སོ་བརྒྱད་པར་དཔལ་འཁོར་ལོ་བདེ་མཆོག་ལོ་ནག་



དྲིལ་གསུམ་ ལ་ སྒྲུབ་ པ་ སྙིང་པོར་དྲིལ་ བར་ བཞེད་དེ། སྙིགས་དུས་ ཀྱི་ རྡོ་ རྗེ་
འཆང་ཆེན་ པོ་ ཀུན་དགའ་ བཟང་ པོ་ ཤཱཀ་ བཟང་ སྐུ་ འབུམ་ དུ་ བཞུགས་ པར་
བསྙེན་ཏེ། བདེ་དགྱེས་ཀྱི་ཟབ་ལམ་དང་། རྒྱུད་བརྟག་གཉིས། སྦྱོར་དྲུག
གསུང་ངག་རིན་པོ་ཆེ་ལམ་འབྲས་བུ་དང་བཅས་པ་བུམ་པ་གང་བྱོའི་ཚུལ་དུ་
གསན་བཞེས་མཐར་ཕྱིན་མཛད་ཅིང་ཉམས་སུ་བཞེས་པས་ཉམས་རྟོགས་བསམ་
གྱིས་མི་ཁྱབ་པ་འཁྲུངས་ཏེ། གཞིར་གནས་ཀྱི་རྟེན་དཀྱིལ་འཁོར་བཞི་ལ་སྨིན་
བྱེད་ཀྱི་དབང་བཞི་བསྐུར་ཞིང༌། གྲོལ་བྱེད་ཀྱི་ལམ་བཞི་བསྒོམས་པས་སོ་སོའི་
ལྟ་བ་བཞིན་རྒྱུད་ལ་སྐྱེས་ཤིང་། གྲུབ་མཐའ་བཞི་དང༌། འབྲས་བུ་བཞི་འདྲེན་
པའི་སྙན་བརྒྱུད་བཞི་གདམས་པར་མཛད་དེ། རྒྱུ་དུས་དང་ལམ་དུས་ཀྱི་དབང་
གི་ཆུ་བོ་མ་ནུབ། ཉམས་མྱོང་མཚན་ཉིད་པ་སྐྱེས་པས་བྱིན་རླབས་ཀྱི་བརྒྱུད་པ་
མ་ཉམས། གང་ཡང་ཏིང་ངེ་འཛིན་དུ་གྲོལ་ཤེས་པས་གདམས་ངག་གི་སརྒ་མ་
ལོག དེའི་སྟོབས་ཀྱིས་བླ་མ་སངས་རྒྱས་དངོས་ཀྱི་འདུ་ཤེས་སྐྱེས་པས་མོས་གུས་
ཀྱི་བསམས་པ་ཚིམ་པར་མཛད་པ་ཡིན་ནོ། ། དེ་ལྟར་རིམ་གཉིས་ཀྱི་ཏིང་ངེ་
འཛིན་བསྒོམས་པའི་ སྟོབས་ཀྱིས་ལུས་ཉམས་དང༌། གཞན་སེམས་ཤེས་པ་ལ་
སོགས་པའི་ཡོན་ཏན་དུ་མ་མངོན་དུ་མཛད་ཅིང་། ཆོས་སྡེ་དགེ་བཤེས་རྣམས་
ལ་གསུང་ངག་ལ་སོགས་པའི་དམ་པའི་ཆོས་ཀྱི་ཆར་ཆེན་པོ་ཕབ་སྟེ། རྣམ་གྲོལ་
གྱི་ལོ་ཐོག་མ་སྐྱེས་བ་རྣམས་བསྐྱེད་པ་དང་། སྐྱེས་པ་སྤེལ་བར་མཛད་པ་ཡིན་
ནོ། ། དེ་ནས་ངོར་བུ་སློབ་ ཐམས་ཅད་ཀྱིས་བླ་མར་བཀུར་ཏེ་བླ་མ་ཡབ་སྲས་
ཞེས་འབོད་ཅིང་། དགུང་ལོ་ཞེ་གཉིས་པར་ངོར་ཨེ་ཝཾ་ཆོས་ལྡན་གསར་འདེབས་
མཛད་པའི་མཁར་ལས་པ་མཛད་ཅིང༌། དགུང་ལོ་རེ་དགུ་པར་རྗེ་སྐུ་གཤེགས་
པའི་ཚེ་རྒྱལ་ཚབ་ཏུ་དབང་བསྐུར་ཏེ་གདན་ས་བསྐྱངས་ཤིང་ མདོ་ སྔགས་ ཀྱི་
འཆད་ཉན་སྤེལ། དགུང་ལོ་དོན་གཉིས་པར་མུས་སུ་ཡ་མའི་དགོན་པ་གསར་
འདེབས་མཛད། དགུང་ལོ་དོན་ལྔ་པར་ངོར་བའི་གདན་ས་ཤེས་རབ་རྒྱ་མཚོ་ལ་
གཏད་ནས་མུས་བསྟན་འཛིན་ཕུག་ཏུ་ཐུགས་དམ་ལ་རྩེ་གཅིག་ཏུ་བཞུགས་ཤིང་
2.



མངོན་ཤེས་དང་གྲུབ་རྟགས་བསམ་གྱིས་མི་ཁྱབ་པ་ལ་དབང་འབྱོར། མདོར་ན་
དམ་པ་འདི་ཉིད་ནི་འཆད་རྩོད་རྩོམ་གསུམ་མཁས་བཙུན་བཟང་གསུམ་སོགས་
ཡོན་ཏན་བསམ་གྱིས་མི་ཁྱབ་པས། སྲས་ཀྱི་ཐུ་བོ་གུང་རུ་ཤེས་རབ་བཟང་པོ་ལ་
སོགས་པ་རྗེ་ངོར་བའི་སློབ་རིགས་ ཐམས་ ཅད་དང་། ས་སྐྱ་འཁོན་གྱི་གདུང་
རྒྱུད་རྣམས་ དང་། རིན་ སྤུངས་ པ་ དང༌། བྱང་ པ་ སོགས་ སྡེ་ བདག་ ཆེན་ པོ་
རྣམས་ཀྱིས་མཚོན་སྟོད་མངའ་རིས། སྨད་མདོ་ཁམས། བར་དབུས་གཙང་གི་
དགེ་བའི་བཤེས་གཉེན་མཁས་བཙུན་བཟང་གསུམ་དང་ལྡན་པ་དཔག་ཏུ་མེད་
པའི་ཚོགས་རྣམས་ལ་དབང་བྱིན་རླབས། རྒྱུད་མན་ངག ལུང་ལ་སོགས་པའི་
སྒོ་ནས་རང་རང་གི་སྐལ་བ་དང་འཚམས་པར་སྨིན་གྲོལ་གྱི་ལམ་ལ་བཀོད་པར་
མ་ཟད། རྩོམ་པའི་ཕྲེང་བ་ གསར་དུ་སྤེལ་བ་ལ་ཡང་པོད་གཅིག་རྗེས་འཇུག་
གདུལ་བྱའི་གསོས་སུ་བཞག་ནས། རྒྱལ་བའི་བསྟན་པ་འདི་ལ་སྟོན་པ་གཉིས་པ་
ལྟ་བུར་གྱུར་བ་ཡིན་ནོ། ། དེ་ལྟར་ཞིང་འདིའི་གདུལ་བྱ་དེ་ཙམ་དུ་གཟིགས་ནས་
མཐར་དགུང་གྲངས་བརྒྱད་ཅུ་གྱ་གཉིས་པ་བོད་རབ་བྱུང་བརྒྱད་པའི་ས་མོ་གླང་
གི་ལོ་སྟེ་སྤྱི་ལོ་1469ལོར་མུས་ཀྱི་བསམ་གཏན་ཕུག་ཏུ་དགོངས་པ་ཆོས་དབྱིངས་
སུ་གཤེགས་པ་ཡིན་ནོ། །
འཇམ་དབྱངས་ཤེས་རབ་རྒྱ་མཚོ།
ཁོང་ནི་བོད་རབ་བྱུང་བདུན་པའི་མེ་ཕོ་བྱི་བའི་ལོ་སྟེ་སྤྱི་ལོ་1396ལོར་
གཙང་ཆུ་མིག་གི་བྱ་འདབ་ཕྱུག་གྲོང་དུ་ཡབ་མགར་མི་ཡེ་ཤེས་གཡུང་དྲུང་གི་
གདུང་ལས་མཆེད་པའི་རྒྱལ་མཚན་དར་དང༌། ཡུམ་ལྷུན་གྲུབ་རྒྱལ་མོ་གཉིས་ཀྱི་
སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས། བདག་ཉིད་ཆེན་
པོ་ཀུན་དགའ་རིན་ཆེན་གྱིས་བསོད་ནམས་འཕེལ་དུ་མཚན་གསོལ་ཞིང་དབང་
དང་བྱིན་རླབས་རིམ་པར་གནང་ཞིང་བསྟན་འཛིན་གྱི་སྐྱེས་བུ་ཞིག་འབྱུང་བར་



ལུང་བསྟན། རྒྱ་སྟོན་ཙནྡྲ་དེ་ཝའི་དྲུང་དུ་ཡི་གེ་འབྲི་ཀློག་སྦྱངས། དགུང་ལོ་
བཅུ་བཞི་པར་སྣར་ཐང་གི་ གདན་རབས་བཅུ་བཞི་པ་གྲུབ་པ་ཤེས་རབ་ཀྱིས་
མཁན་པོ་དང༌། ཤེས་རབ་དཔལ་བས་སློབ་དཔོན། རྒྱ་སྟོན་ཙནྡྲ་དེ་ཝ་སོགས་
དད་པའི་དགེ་སློང་བཅུ་ཕྲག་གི་དབུས་སུ་རབ་ཏུ་བྱུང་བར་མཛད་ཅིང་མཚན་
ཤེས་རབ་ རྒྱ་ མཚོ་ གྲགས་ པ་ དཔལ་ དུ་ གསོལ། དགུང་ལོ་ ཉི་ ཤུ་ པར་ སྔར་ གྱི་
མཁན་པོ་དེ་ཉིད་ལས་བསྙེན་པར་རྫོགས་པའི་དགེ་སློང་གི་སྡོམ་པ་ཡང་དག་པར་
བཞེས། རྡོ་རྗེ་འཆང་ཀུན་དགའ་བཟང་པོ་སོགས་བླ་མ་མང་དུ་བསྟེན་ཏེ་ཐུགས་
རྒྱུད་སྡོམ་པ་གསུམ་གྱིས་གཏམས། ཐོས་བསམ་བསྒོམ་པ་མཐར་ཕྱིན། ས་སྐྱ།
སྣར་ཐང་སོགས་སུ་གྲྭ་སྐོར་མཛད། ཆོས་རྗེ་རྒྱལ་མཆོག་པ་ལས་འགྲེལ་ཆུང་དོན་
གསལ་དང་། གཡག་ཊིཀྐ་སོགས་གཞུང་ལུགས་དུ་མ་གསན། རོང་སྟོན་ཆེན་
པོའི་དྲུང་དུ་བསྙེན་ཚེ་དབུ་མ་འཇུག་པའི་གསུང་འཕྲོ། ། དེ་ཉིད་ཉེ་བར་སྟོན་
པའི་སྣོད་ནི་འདི་ཡིན་ཏེ། ། དེ་ལ་དམ་པའི་དོན་གྱི་བདེན་པ་བསྟན་པར་བྱ།
ཞེས་པའི་ཐད་དུ་ཕེབས་པར་རྟེན་འབྲེལ་འགྲིགས། ཆོས་རྗེ་ས་པཎ་གྱིས་རྗེས་སུ་
བཟུང་སྟེ་ཚད་མ་ལ་དབང་འབྱོར་ཅིང་རིགས་གཏེར་གྱི་སྤྱི་དོན་མཛད། གཞན་
ཡང་བདག་ཆེན་གྲགས་པ་བློ་གྲོས། མཁན་ཆེན་གཡག་པ། སྤོས་ཁང་རིན་ཆེན་
རྒྱལ་མཚན། ཆོས་རྗེ་བསོད་ནམས་བློ་གྲོས། པཎ་ཆེན་ནགས་རིན། མཁན་
ཆེན་ཀུན་དགའ་རིན་ཆེན། ཀུན་མཁྱེན་ཤེས་རབ་དཔལ། ཆོས་རྗེ་དབོན་སྟོན་
ཐུབ་པ། ཆོས་རྗེ་གྲགས་པ་དོན་གྲུབ་སོགས་མཁས་ཤིང་གྲུབ་པ་བརྙེས་པའི་དགེ་
བའི་བཤེས་གཉེན་དུ་མ་བསྟེན་ནས་གཞུང་ལུགས་རྒྱ་མཚོ་ལྟ་བུ་ལ་མངའ་དབང་
འབྱོར། དྲུག་པ་རྡོ་རྗེ་འཆང་ཆེན་པོའི་ངོ་བོ་ཀུན་དགའ་བཟང་པོའི་ཞབས་དྲུང་
དུ་དགུང་ལོ་ སོ་ བཞི་ པ་ བོད་ རབ་ བྱུང་ བདུན་ པའི་ ས་ མོ་ བྱ་ ཡི་ ལོ་ སྟེ་ སྤྱི་ ལོ་
1429ལོར་དཔལ་ཨེ་ཝཾ་ཆོས་ལྡན་འདེབས་པ་དང་དུས་མཚུངས་སུ་སྒོ་གསུམ་
གུས་པའི་སྒོ་ནས་བསྙེན་ཏེ། གདམས་ངག་བཀའ་ཆོས་ཐམས་ཅད་བུམ་པ་གང་
བྱོའེ་ཚུལ་དུ་གསན་ཅིང༌། ལམ་འབྲས་བུ་དང་བཅས་པའི་གདམས་ངག་ཚར་
_64



བཅུ་གསུམ་གསན། ཉང་སྟོད་དགོན་གསར་དུ་རོང་སྟོན་མཇལ་ བར་ཕེབས་
དུས་ཛ་སྣ་ཆོས་རྗེ་ལ་གནང་ནས་ལེགས་པའི་སྒོ་བརྒྱ་འབྱེད་པའི་རྟེན་འབྲེལ་
འགྲིགས། རྗེ་རྡོ་རྗེ་འཆང་དགུང་ལོ་ང་གཉིས་པར་སྟོད་མངའ་རིས་སུ་གདན་
དྲངས་ཏེ། རྗེའི་ སློབ་མ་དྲག་ཤོས་གཅིག་ཐུབ་བསྟན་དར་ རྒྱས་ གླིང་དུ་ རྗེའི་
བཞུགས་ཁྲི་ལ་འཇོགས་དགོས་ཚུལ་བྱུང་བ་ལ། རྗེ་འདི་ལ་བསླབ་སྟོན་གནང་སྟེ།
འཕགས་པ་རིན་པོ་ཆེའི་བེར་ཐུལ་དང་ཆོས་དུང་སོགས་བསྩལ་ཏེ་རྟེན་འབྲེལ་
ལེགས་པར་འགྲིགས། ཡབ་སྲས་གཉིས་ ཀྱིས་ ཆོས་འཁོར་རྒྱ་ཆེན་ པོ་ བསྐོར་།
བོད་རབ་བྱུང་བརྒྱད་པའི་ས་མོ་སྦྲུལ་གྱི་ལོ་སྟེ་སྤྱི་ལོ་1449ལོར་ཟླ་བ་དྲུག་པར་རྡོ་
རྗེ་འཆང་ཆེན་པོ་ཨེ་ཝཾ་ལ་འབྱོན་ཁར། ཁྱེད་རང་རེ་ཞིག་འདིར་བསྟན་པའི་བྱ་
བ་མཛོད། དེ་ནས་ཨེ་ཝཾ་ གྱི་གདན་ ས་ སློབ་དཔོན་དཀོན་མཆོག་རྒྱལ་མཚན།
ཁ་ཆར་མཁན་པོ་ཉིད་ཅག་གསུམ་སྐུ་ཚེ་གང་རིང་ཡིན། དེའི་མཚམས་ཀུན་
དགའ་དབང་ཕྱུག་འོས་ཡིན་གསུངས། རྗེ་དམ་པ་འདི་མངའ་རིས་སུ་རྡོ་རྗེ་
འཆང་དང་ཚུལ་མཚུངས་པ་འགྲོ་དོན་མཛད་དེ། ཐུབ་བསྟན་དར་རྒྱས་གླིང་དུ་
ལོ་བཅུ་གཅིག་གདན་སར་བཞུགས་ཤིང་། སླར་མེ་གླང་ལོར་ རྗེའི་ སྐུ་ གདུང་
མཇལ་བ་སོགས་ལ་ཨེ་ཝཾ་དུ་བྱོན་ནས་རྒྱལ་ཚབ་དམ་པ་དཀོན་མཆོག་རྒྱལ་མཚན་
ལ་འབུལ་བ་དང་། དགེ་འདུན་ལ་བསྙེན་བཀུར་སོགས་རྡོ་རྗེ་འཆང་གི་དགོངས་
རྫོགས་སུ་བསྒྲུབས། སྣར་ཐང་དུ་ཡང་དེ་བཞིན་མཛད་པ་དང་། རྒྱལ་ཚབ་
མུས་ཆེན་ལ་རྡོ་རྗེ་འཆང་གི་རྣམ་ཐར་སོགས་བཀའ་ཆོས་འགའ་རེ་གསན་ཅིང་།
རྗེ་མུས་པས་ཀྱང་རྗེ་འདི་ལ་བདེ་བ་ཅན་གྱི་ཞིང་གི་བཀོད་པའི་ལུང་སོགས་ཞུས།
དེ་ནས་རྗེ་དབོན་ཀུན་དགའ་དབང་ཕྱུག ཆོས་རྗེ་དཔལ་རྡོར་བ། སློབ་དཔོན་
བསོད་ནམས་དབང་ཕྱུག་སོགས་ཀྱིས་གསོལ་བ་བཏཔ་པ་ལྟར་ངོར་ཆེན་རྡོ་རྗེ་
འཆང་ཀུན་དགའ་བཟང་པོའི་ཆོས་ཀྱི་ཁྲི་ལ་མངའ་གསོལ་ཏེ་འཁོར་འདུས་པ་རྒྱ་
མཚོ་ལྟ་བུ་ལ་གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་ཁྲིད་ཚར་
བཅོ་ལྔས་མཚོན་རྒྱུད་སྡེ་རབ་འབྱམས་ཀྱི་དབང་ཁྲིད་ལུང་མན་ངག་གི་སྒོ་ནས་
65



རྒྱལ་བའི་བསྟན་པ་རིན་པོ་ཆེ་འདི་ཉིད་སྒོ་ཀུན་ནས་དར་ཞིང་རྒྱས་པར་མཛད་
དེ་གདན་ས་ལོ་ལྔའི་རིང་བཟུང་ནས་གདུལ་བྱ་དུ་མ་སྨིན་གྲོལ་གྱི་ལམ་ལ་བཀོད་
པར་མ་ཟད། ལེགས་པར་བཤད་པའི་རྩོམ་གྱི་སྐོར་ལ་ཡང༌། རྡོ་རྗེ་འཆང་གི་
བསྟོད་པ། འཇམ་དབྱངས་དཀོན་མཆོག་རིན་ཆེན་གྱི་བསྟོད་པ་སོགས་བསྟོད་
ཚོགས་ཀྱི་སྐོར་དང་། མཛོད་ཀྱི་ཊིཀྐ་དང༌། འདུལ་བའི་སྤྱི་དོན་སོགས་དང་།
མངོན་རྟོགས་རྒྱན་འགྲེལ་བ་དང་བཅས་པའི་ས་བཅད། འགྲེལ་ཊིཀྐ་ཡན་ལག་
རྒྱས་བཤད་ སོགས་ དང་། དབུ་མ་ལ་འཇུག་ པའི་ ཊིཀྐ སྤྱོད་འཇུག་ གི་ ཊིཀྐ
ཚད་མ་རྣམ་འགྲེལ་གྱི་ཊིཀྐ ཚད་མ་རིགས་གཏེར་གྱི་ཊིཀྐ བློ་གྲོས་རྣམ་འབྱེད་
སོགས་དང༌། ཐ་སྙད་སྐོར་ལ། རིག་པ་ཀློག་ཐབས། སྨྲ་བ་ངན་འཇོམས་ལ་
སོགས་སྒྲའི་བསྟན་བཅོས། རྒྱན་གསལ་བྱེད་ལ་སོགས་པ་སྙན་ངག་གི་བསྟན་
བཅོས། གཞན་ཡང་སྤོས་དང་གཙུག་ལག་གི་བསྟན་བཅོས་ལ་སོགས་པ་དང༌།
གསན་ཡིག་དགོས་འདོད་ཀུན་འབྱུང་སོགས་པོད་དུ་མ་རྗེས་འཇུག་གདུལ་བྱའི་
གསོས་སུ་བཞག་ཅིང་། གསུང་གི་གསང་བའི་བདུད་རྩི་རོལ་བ་ལ་ཡང༌། ཤར་
བ་བདག་ཆེན་རྡོ་རྗེ་འཆང་ཆེན་པོའི་སྐུའི་དབོན་པོ་རྒྱལ་ཚབ་དམ་པ་ཀུན་དགའ་
དབང་ཕྱུག ཁ་ཆར་བ་བསོད་ནམས་རྒྱལ་མཚན། མཁས་གྲུབ་དཔལ་རྡོར་བ།
སྤྱན་སྔ་ཀུན་དགའ་རྡོ་རྗེ་སྐུ་མཆེད། བྱམས་ཆེན་མཁན་པོ་ཆོས་རྗེ་ཀུན་དགའ་
བཀྲ་ཤིས། ཆུ་འདུས་མཁས་བཙུན་ཡོན་ཏན་རྒྱ་མཚོ། པཎ་ཆེན་ཤཱཀྱ་མཆོག་
ལྡན། ཉག་བྲེ་ཡོན་ཏན་འོད་ཟེར་ གྲགས་པ་རིན་ཆེན། རྐྱང་ཐུར་མཁན་པོ་
དཀོན་མཆོག་དཔལ། སློབ་དཔོན་བསོད་ནམས་དབང་ཕྱུག ཨ་གར་ཆོས་རྗེ་
གྲགས་པ་དཔལ་བཟང་། ཐུབ་བསྟན་དར་རྒྱས་གླིང་གི་མཁན་པོ་ཡོན་ཏན་ཆོས་
རྒྱལ། བྱམས་གླིང་མཁན་ཆེན་ཡོན་ཏན་ཚུལ་ཁྲིམས་རྒྱ་མཚོ། སྡེ་སྣོད་འཛིན་པ་
ལེགས་པའི་ཤེས་རབ། སྟེང་ཆེན་མཁན་པོ་ནམ་མཁའ་དཔལ་བཟང་། པཎ་
ཆེན་གྲགས་རྒྱལ། ཆོས་འཁོར་རྒྱལ་བྱེད་ཚལ་གྱི་མཁན་པོ་ཤེས་རབ་འབུམ་ལ་
སོགས་པ་དུ་མ་དང་། བསྟན་པའི་སྦྱིན་བདག་ཨ་མགོན་བཟང་པོ་སྐུ་མཆེད་
66



ཡབ་སྲས་རྣམས་དང་། ཆུ་འདུས་བདག་པོ་སོགས་དུ་མ་བྱུང་ཞིང་། མདོར་ན་
བདག་ཉིད་ཆེན་པོ་འདིས་ཀུན་མཁྱེན་རྒྱལ་བའི་བསྟན་པ་ཉིན་མོ་ལྟར་གསལ་
བར་མཛད་ཅིང་། དེ་དག་གི་སློབ་མ་དང༌། ཡང་སློབ་དང༌། རིང་སློབ་རྣམས་
ཀྱང་རྒྱ་མཚོའི་གོས་ཅན་ལ་ཆེས་ཤིན་ཏུ་ངལ་བ་འབྱིན་པ་ཡིན་ནོ། ། དེ་ནས་
དགུང་གྲངས་བདུན་ཅུ་པ་བོད་རབ་བྱུང་བརྒྱད་པའི་ཤིང་མོ་བྱ་ཡི་ལོར་རྒྱལ་བ་
ཡབ་སྲས་གསུམ་གྱིས་མགྲིན་གཅིག་ཏུ་དབང་བསྐུར་བ་རྒྱལ་བའི་རྒྱལ་ཚབ་ཏུ་
དམ་པ་ཀུན་དགའ་དབང་ཕྱུག་ཨེ་ཝཾ་ཆོས་ལྡན་གྱི་བཞུགས་ཁྲི་ལ་མངའ་གསོལ་
ནས། རྗེ་ཉིད་ཨེ་ཝཾ་གཟིམས་ཁང་འོག་ཏུ་ཐུགས་དམ་ལ་རྩེ་གཅིག་ཏུ་གཞོལ་
བར་མཛད་ནས། མཐར་དགུང་གྲངས་དོན་དགུ་པ་བོད་རབ་བྱུང་བརྒྱད་པའི་
ཤིང་ཕོ་རྟ་ཡི་ལོ་ སྟེ་སྤྱི་ལོ་1474ལོར་ བསྙུང་བ་མེད་པར་འདའ་ ཀ་མ་ གསལ་
བཏབ་སྟེ་གཟུགས་སྐུའི་བཀོད་པ་ཆོས་དབྱིངས་སུ་བསྡུ་བའི་ཚུལ་བསྟན་པ་ཡིན་
ནོ། །
མཁས་གྲུབ་ཀུན་དགའ་དབང་ཕྱུག
ཁོང་ནི་བོད་རབ་བྱུང་བདུན་པའི་ཤིང་ཕོ་འབྲུག་གི་ལོ་སྟེ་སྤྱི་ལོ་1424ལོར་
ཡུལ་གྱི་དགེ་མཚན་དུ་མས་བརྒྱན་པའི་གནས་སུ་ཡབ་རིགས་རུས་ཀྱིས་མངོན་
པར་འཕགས་པ་དྲུང་ཆེན་བདེ་ལེགས་དང་ཡུམ་དཔལ་ལྡན་བཟང་མོ་གཉིས་ཀྱི་
སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་གཟུགས་སྐུ་ཆུ་འཛིན་གྱི་རྒྱ་ལས་
གྲོལ་ཏེ་མཚན་དགེ་བསྙེན་ཀུན་དགའ་གྲུབ་ཅེས་གསོལ། ཁའུ་སྐྱེས་ལྷས་སུ་སློབ་
དཔོན་དཔལ་ལྡན་དོན་གྲུབ་དྲུང་དུ་བསླབ་སྦྱོང་མཛད་སྐབས་མགོན་པོ་གདོང་
བཞི་པ་བྲག་ལ་ཐིམ་པར་གཟིགས་ཤིང་། དགུང་ལོ་བཅུ་གཉིས་པར་དཔལ་ལྡན་
ས་སྐྱའི་བླ་བྲང་ ཤར་དུ་རྡོ་རྗེ་འཆང་ ཀུན་དགའ་བཟང་པོས་ མཁན་པོ་དང་།
བྱང་ཕུག་ཀུན་ལེགས་ པས་སློབ་དཔོན་མཛད་དེ་ རབ་ ཏུ་བྱུང་སྟེ་ མཚན་ ཀུན་
67



དགའ་དབང་ཕྱུག་ཏུ་གསོལ། དགུང་ལོ་བཅོ་ལྔ་པར་དཔལ་ཨེ་ཝཾ་ཆོས་ལྡན་ཡོན་
ཏན་རིན་པོ་ཆེ་དུ་མའི་འབྱུང་གནས་ སུ་ ཕེབས་ནས། གཙོ་ཆེར་རྡོ་རྗེ་སློབ་
དཔོན་སྤྱོད་ལམ་གྱི་སྒོ་ནས་མཉེས་པར་མཛད་པ་དང་ཕྱི་ནང་གི་ལས་སུ་བྱ་བ་
མཐའ་ཡས་པ་ཞིག་དཀའ་བ་ཆེན་པོས་དང་དུ་བླངས་ཤིང་། བྱང་ཕུག་ཏུ་ཀྱེ་རྡོ་
རྗེ་རྒྱུད་གསུམ་ ལ་ ཐུགས་སྦྱངས་མཛད་ནས་ཆོས་རྗེ་རྡོ་རྗེ་འཆང་ཀུན་དགའ་
བཟང་པོ་དག་པའི་ཞིང་དུ་མ་ཕེབས་བར་དུ་འབྲལ་མེད་དུ་བསྙེན་ནས་དབང་
དང༌། བྱིན་རླབས། ལུང་དང༌། བཤད་པའི་བཀའ། ཁྲིད་ཀྱི་རིམ་པ་དང༌།
མན་ངག་ཐོར་བུ་དུ་མ་དང་། ཁྱད་པར་དུ་གསུང་ངག་རིན་པོ་ཆེ་ལམ་འབྲས་བུ་
དང་བཅས་པ་ཉམས་མྱོང་སྐྱེ་ཁྲིད་ཀྱི་ཚུལ་དུ་ཚར་བཅོ་ལྔ་ལྷག་ཙམ་གསན་ཅིང་།
གཞུང་ལུགས་ རབ་ འབྱམས་ ལ་ ཐོས་ བསམ་ ཕྱོགས་ མེད་ མཛད་ དེ་ ཕྱག་ ལེན་
སོགས་བྱིན་རླབས་ཀྱི་དྲོད་མ་ཡལ་བར་བུམ་པ་གང་བྱོའི་ཚུལ་དུ་བསྩལ་ཅིང༌།
དེ་ལྟར་གསན་པ་རྣམས་ཀྱང་ཚིག་ཙམ་མ་ཡིན་པར་དོན་དང་བཅས་པ་ཐུགས་སུ་
ཆུད་ཅིང་ཆོས་ཀྱི་རྣམ་གྲངས་རེ་རེ་ལ་ཡང་བརྒྱུད་པའི་ཁུངས་དང་བཅས་པ་ཕྱིན་
ཅི་མ་ལོག་པར་བསླབས་པ་ཡིན་ནོ། ། དགུང་ལོ་ཉེར་བདུན་པ་ས་ཕོ་རྟ་ཡི་ལོར་
མཁྱེན་རབ་ཀྱི་དབང་ཕྱུག་ཀུན་དགའ་བཟང་པོས་མཁན་པོ་དང༌། མུས་ཆེན་
པས་ལས་སློབ། ཁ་ཆར་སེམས་དཔའ་ཆེན་པོ་བསོད་ནམས་རྒྱལ་མཚན་པས་
གསང་སྟོན་དང་། གྲུབ་ཆེན་ནམ་མཁའ་དཔལ་བཟང་བས་གྲིབ་ཚོད་མཛད་དེ།
དད་པའི་དགེ་འདུན་གྲངས་ཚང་གི་དབུས་སུ་བསྙེན་པར་རྫོགས་པའི་དགེ་སློང་
གི་སྡོམ་པ་ཡང་དག་པར་བཞེས་ཤིང་སྡོམ་པ་གསུམ་གྱི་བསླབ་བྱ་ལ་གཅེས་སྤྲས་
སུ་མཛད་ནས་བསླབ་པ་ཚུལ་ཁྲིམས་ཀྱི་ཕུང་པོས་མཛེས་པར་བྱས། གཞན་ཡང་
རྗེ་མུས་ཆེན་འཇམ་དབྱངས་ཤེས་རབ་རྒྱ་མཚན། ཉག་བྲེ་ཡོན་ཏན་འོད་ཟེར་
སོགས་ལས་ཀྱང༌། དམ་པའི་ཆོས་ཀྱི་བདུད་རྩི་དུ་མ་བཞེས་ཏེ་ཐོས་པའི་ཕ་རོལ་
ཏུ་ལེགས་པར་སོན་ཏེ། སྒྲུབ་པ་ཉམས་ལེན་ལ་རྩེ་གཅིག་ཏུ་གཞོལ་བར་མཛད་
དེ་ཀྱེ་རྡོར་ཡབ་ཡུམ་སོགས་ཡི་དམ་དུ་མའི་བསྙེན་སྒྲུབ་མཐའ་རུ་ཕྱིན། དཔལ་
68



ལྡན་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་ངོར་ཆེན་རྡོ་རྗེ་
འཆང་ཀུན་དགའ་བཟང་པོའི་གསེར་གྱི་ཁྲི་འཕང་མཐོན་པོ་ལ་ཞབས་ཀྱི་པདྨོ་ཉེ་
བར་བཀོད་དེ་ཤིས་བརྗོད་དང་མཐུན་པའི་དོན་མངོན་དུ་གྱུར། འཁོར་འདུས་
པ་རྒྱ་མཚོ་ལྟ་བུ་ལ་གསུང་ངག་རིན་པོ་ཆེ་ལམ་འབྲས་བུ་དང་བཅས་པ་ཚར་བཅུ་
བདུན་གྱིས་མཚོན་དབང་དང༌། བྱིན་རླབས། བཤད་པ། ལུང་དང་མན་ངག
ཁྲིད་སོགས་ཆོས་ཀྱི་སྒོ་དཔག་ཏུ་མེད་པ་བསྟན་ནས་སྐལ་ལྡན་གྱི་འགྲོ་བ་རབ་ཏུ་
མང་པོ་ཚིམ་པར་མཛད་ཅིང༌། གཞན་ཡང་སྔ་གཞུག་རྣམས་སུ་སྟོད་མངའ་རིས་
སོགས་སུ་ཕེབས་ཏེ་ཆོས་ཀྱི་འཁོར་ལོ་བར་མེད་དུ་བསྐོར་བར་མཛ་ད་དེ། བསྟན་
པའི་སྦྱིན་བདག་ཆེན་པོ་རྣམས་དང༌། བློ་མཆོག་ཏུ་གྱུར་པའི་དགེ་བའི་བཤེས་
གཉེན་གྲངས་མེད་པ་རྡོ་རྗེ་ ཐེག་པའི་ལམ་གྱིས་སྨིན་པར་མཛད་ལ། སྐྱེ་བོའི་
ཚོགས་ཐུན་མོང་བ་རྣམས་ལ་བྱང་ཆུབ་ཀྱི་མཆོག་ཏུ་སེམས་བསྐྱེད་པ་ལེན་གྲངས་
དུ་མའི་བར་དུ་གནང་ནས་ཐེག་པ་ཆེན་པོའི་ལམ་ལ་འགོད་པར་མཛད་ཅིང་།
གཞན་ཡང་རབ་ཏུ་བྱུང་བ་དང་། བསྙེན་པར་རྫོགས་པ་སྟོང་ཕྲག་ལྷག་ཙམ་གྱི་
མཁན་པོ་གནང་ནས། བསྟན་པའི་རྩ་བ་ལྷག་པ་ཚུལ་ཁྲིམས་ཀྱི་བསླབ་པ་རྒྱ་
ཆེར་སྤེལ། དེའི་སྐབས་སུ་བསྟན་པའི་སྦྱིན་བདག་རྣམས་དང་བུ་སློབ་རྣམས་ཀྱི་
འབུལ་བའི་དངོས་པོ་ བསམ་གྱིས་མི་ཁྱབ་པ་བྱུང་བ་རྣམས་ཀྱང་། སྐུ་གསུང་
ཐུགས་རྟེན་ཁྱད་འཕགས་དུ་མ་བསྐྲུན་པ་དང༌། བླ་མ་གོང་མ་ཞལ་བཞུགས་པ་
རྣམ་གཉིས་ཀྱི་དྲུང་དུ་འབུལ་བ་དང་། གོང་མ་རྣམས་ཀྱི་དུས་མཆོད་ལ་སོགས་
པ་ཡུལ་ཁྱད་པར་ཅན་ཁོ་ནའི་ཕྱིར་དུ་སྦྱར་བ་མ་གཏོགས། རང་ཉིད་ཀྱི་བདག་
ཏུ་འཛིན་པ་ནི་ཅུང་ཟད་ཀྱང་མི་མངའ་བ་ཡིན་ནོ། ། དེའི་ཕྱིར་རང་དང་དུས་
མཚུངས་པའི་མཁས་པའི་སྐྱེ་བོ་མཐའ་དག་གིས་ཞབས་ཀྱི་ཟེའུ་འབྲུ་སྤྱི་བོར་ལེན་
ཅིང་། མངོན་པར་ཁེངས་པའི་མདུད་པ་གྲོལ་ཏེ། དམ་པའི་ཆོས་ཀྱི་དགའ་
སྟོན་ལ་སྤྱོད་པས་དམ་པའི་སྐྱེ་བོ་གྲངས་ལས་འདས་པ་ཞིག་སློབ་མར་མཛད་པ་
ཡིན་ནོ། ། གཞན་ཡང་ལེགས་པར་བཤད་པའི་རྩོམ་གྱི་ཕྲེང་བ་སྤེལ་བའི་ཚུལ་
69



ཡང༌། ལམ་དུས་ཀྱི་དབང་གི་ཆོ་ག་ཡིད་བཞིན་གྱི་ནོར་བུ་དང་། བླ་མ་གོང་
བའི་བསྟོད་པ་དང་། ཉམས་མགུར་ཐོར་བུ་སོགས་གསུང་ཆོས་སྐོར་དུ་མ་རྗེས་
འཇུག་གདུལ་བྱའི་གསོས་སུ་བཞག་ནས། བཤད་སྒྲུབ་འཁོར་ལོ་གཉིས་ལྡན་གྱི་
སྒོ་ནས་རྒྱལ་བའི་བསྟན་པ་རིན་པོ་ཆེ་འདི་ཉིད་ནོར་འཛིན་སྒེག་མོའི་ཁྱོན་ཀུན་
ཏུ་དར་ཞིང་རྒྱས་པར་མཛད་ནས། རེ་ཞིག་ཞིང་འདིའི་གདུལ་བྱ་དེ་ཙམ་དུ་
གཟིགས་ཏེ་གློ་བུར་བྱམས་པ་གླིང་དུ་གཟུགས་སྐུའི་བཀོད་པ་ཆོས་དབྱིངས་སུ་
བསྡུ་བའི་ཚུལ་བསྟན་པ་ཡིན་ནོ། ། །
མཁས་གྲུབ་དཔལ་ལྡན་རྡོ་རྗེ།
ཁོང་ནི་བོད་རབ་བྱུང་བདུན་པའི་ལྕགས་མོ་ཡོས་ཀྱི་ལོ་སྟེ་སྤྱི་ལོ1411ལོར་
དཔལ་ལྡན་ ས་ སྐྱ་རུ་ རིགས་ གཟུགས་ འབྱོར་ བའི་ དཔལ་ གྱིས་ མཐོ་ བའི་ཁྱིམ་
བདག་ཡབ་ཆེན་དཔལ་འབྱོར་བཟང་པོ་དང༌། ཡུམ་སྐྱེ་བས་ཐོབ་པ་དང་སྦྱོར་
བ་ལས་བྱུང་བའི་བུད་མེད་ཀྱི་ཡོན་ཏན་དུ་མས་རྣམ་ པར་ སྨྲས་ པའི་སྐྱེད་པ་
དཔལ་གྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས། རིག་པ་
འཛིན་པའི་སྡེ་སྣོད་མཐའ་དག་གི་གླེགས་བམ་གཅིག་པུ་དབང་བཤད་མན་ངག་
བསམ་གྱིས་མི་ཁྱབ་པའི་གཏེར་མཛོད། བྱམས་པ་དང་ཐུགས་རྗེའི་བདག་ཉིད་
དམ་པ། མཁས་གྲུབ་ཆེན་པོ་ས་བཟང་འཕགས་པ་གཞོན་ནུ་བློ་གྲོས་ལས་ཚེ་
དབང་ཞུས་ཤིང་རྡོ་རྗེ་སྲ་བརྟན་ ཞེས་ མཚན་གསོལ། དགུང་ལོ་བརྒྱད་ པར་
འཛམ་གླིང་གི་ས་སྐྱོང་ཆེན་པོ་དང་། མཁས་པ་དང་གྲུབ་པའི་སྐྱེས་བུ་རྣམས་
ཀྱིས་གང་གི་ཞབས་རྡུལ་ཅོད་པན་དུ་བྱས་པ། ཐེག་ཆེན་ཆོས་ཀྱི་རྒྱལ་པོ་ཀུན་
དགའ་བཀྲ་ཤིས་རྒྱལ་མཚན་དཔལ་བཟང་པོའི་ཞལ་སྔ་ནས་མཁན་པོ་མཛད་
ནས། རབ་ཏུ་བྱུང་བ་དང་དགེ་ཚུལ་གྱི་བརྟུལ་ཞུགས་ཡང་དག་པར་མནོས་ཤིང་
དཔལ་ལྡན་རྡོ་རྗེ་ཞེས་མཚན་དོན་དང་མཐུན་པར་བསྩལ་ཏོ། ། དེ་ནས་མཁས་



པ་དེ་ཉིད་ཀྱི་དྲུང་དུ་དུས་གསུམ་སངས་རྒྱས་ཐམས་ཅད་ཀྱི་བགྲོད་པ་གཅིག་པུའི་
ལམ་བྱང་ཆུབ་ཀྱི་མཆོག་ཏུ་ཐུགས་བསྐྱེད་པ་ཡང་དག་པར་བླངས་ནས་མིག་གི་
འབྲས་བུ་ལས་ཀྱང་ཆེས་ཆེར་ གཅེས་སྤྲས་སུ་མཛད་དོ། ། སྐྱེ་བས་ ཐོབ་ པའི་
མཁྱེན་པ་ཕུལ་དུ་བྱུང་བ་དང་ལྡན་པས་འབྲི་ཀློག་དང་བརྟག་གཉིས་ལ་སོབ།ས་པ་
ཚེགས་ཆུང་ངུ་ཙམ་གྱིས་ཐུགས་སུ་ཆུད། དེ་ནས་རབ་ཏུ་བྱུང་བའི་བྱ་བ་ནི་ཀློག་
པ་ཐོས་བསམ་དང་སྤོང་བ་བསམ་གཏན་གཉིས་ཡིན་ལ། དེ་ཡང་ཐོས་པ་དང་
བསམ་ པས་ སྒྲོ་འདོགས་ མ་ བཅད་ པའི་ སྒོམ་ པ་ ལམ་ དུ་ འགྲོ་ བ་ དཀའ་ བར་
གཟིགས་ཤིང༌། ཐོས་བསམ་དེ་ཡང་ལུང་དང་རིགས་པའི་གྲྭ་བཟང་པོར་མཁས་
པ་མཁས་ པའི་དྲུང་དུ་ལེགས་པར་ གཏུགས་པ་ཞིག་དགོས་པར་དགོངས་ནས་
དཔལ་བཟང་ལྡན་གྱི་ཆོས་གྲྭ་ཆེན་པོར་བྱོན་ནས། ལུང་རིགས་སྨྲ་བ་གུ་ཎ་མ་ཏི་
ཞེས་བྱ་བ་ལ་བསྟེན་ནས་ལུང་དང་རིགས་པའི་གཙུག་ལག་ལ་སྦྱངས་བ་མཛད་
ཅིང་། གཙོ་བོ་ངམ་རིངས་ཀྱི་ཆོས་སྡེ་ཆེན་པོར་རྣམ་པར་གཡེང་བས་རྫི་བ་མེད་
པར་མདོ་སྔགས་ཀྱི་གཞུང་ལུགས་མུ་མཐའ་མེད་པ་ལ་ལེགས་པར་སྦྱངས་བའི་
མཁས་པ་རྣམས་ ཀྱི་ དབུས་ སུ་ འ ཆད་ པ་ དང་ རྩོད་ པ་ དང༌ རྩོམ་ པའི་ ཚུལ་ ལ་
བསྙེངས་བ་མེད་པའི་མཁས་པ་ཆེན་པོ་འཇམ་དབྱངས་ སངས་རྒྱས་གྲུབ་ཅེས་
རབ་ཏུ་གྲགས་པ་དེའི་དྲུང་དུ་ཡང་ཕར་ཚད་དང་འདུལ་མངོན། བྱམས་ཆོས་
རིགས་གཏེར་ལ་སོགས་པའི་བཤད་པ་ཡང་ཡང་གསན་པས་དེ་དག་གི་ཚིག་དོན་
ལ་བརྗེད་པ་མེད་པའི་དྲན་པ་དང་། གཏུགས་པ་མེད་པའི་སྤོབས་པ་ཐོབ་ནས་
བློ་གྲོས་མཆོག་ཏུ་གསལ་བར་གྲགས་སོ། ། སྐབས་དེ་དང་དེ་དག་གི་ཚེ་དཔལ་
ལྡན་ས་སྐྱའི་ཆོས་གྲྭ་ཆེན་པོར་གྲྭ་སྐོར་ལན་གསུམ་མཛད་པའི་དང་པོ་ལ་མངོན་
རྟོགས་རྒྱན་འགྲེལ་བ་དང་བཅས་པ། བར་བ་ལ་བཀའ་ཆེན་བཞི་ད་ང་། ཕྱི་མ་
ལ་བཀའ་པོད་བཅུ་བཞིའི་གྲྭ་སྐོར་མཛད་དེ། ཐེག་ཆེན་ཆོས་ཀྱི་རྒྱལ་པོའི་ཞལ་
སྔ་ནས་ཐོག་དྲངས་ལུང་རིགས་སྨྲ་བ་རྒྱ་མཚོ་ལྟ་བུའི་དབུས་སུ་སྐུ་ན་གཞོན་ཡང་
བློ་གྲོས་རྒན་པས། གཞན་ལས་ཁྱད་པར་དུ་འཕགས་པའི་བཤད་པ་མཛད་པས་ ་
་
71_



མཁས་པའི་གྲགས་པ་ནོར་འཛིན་སྒེག་མོའི་ཁྱོན་ཀུན་ཏུ་ཁྱབ་པར་གྱུར། དེ་ལྟར་
མཚན་ཉིད་ཀྱི་གསན་སྦྱོང་རྣམས་མཐར་ཕྱིན་ནས་གཙོ་ཆེར་དཔལ་ལྡན་ས་སྐྱ་
ཉིད་དུ་བཞུགས་ཏེ། རྡོ་རྗེ་འཛིན་པ་ཆེན་པོ་ཀུན་ཏིང་གུ་ཤྲཱི་ནམ་མཁའ་བཟང་
པོའི་དྲུང་དུ་གསུང་ངག་རིན་པོ་ཆེ་ཆ་ལག་དང་བཅས་པ་ཡོངས་སུ་རྫོགས་པ་
ལམ་སྐོར་ ཕྱི་མ་བརྒྱད་ དང་ བཅས་ པ་ དང་། བདེ་མཆོག་ལ་ སོགས་ པ་ཟུར་
བཀའ་ཡང་མང་དུ་གསན་ནོ། ། དེ་ནས་བཟང་ལྡན་དགེ་འཕེལ་གྱི་འཆད་ཉན་
ཀྱང་མཛད་དགོས་བྱུང་ཡང་ཆེན་པོ་ལ་མི་མཉེས་པས་ལོ་གཅིག་ཙམ་ལས་མ་
བཞུགས། རྗེ་འདི་དགུང་ལོ་བཅུ་དགུ་པར་ངོར་ཨེ་ཝཾ་ཆོས་ལྡན་དུ་བྱོན་ཏེ་རྗེ་
རྒྱལ་མཆོག་པ་ལས་ཚད་མ་སོགས་གཞུང་ལུགས་དུ་མ་དང༌། ཆོས་རྗེ་གཞོན་ནུ་
སེང་གེ་ལས་རྒྱུད་གསང་བ་འདུས་པ་དང༌། བདེ་མཆོག སྒྲུབ་ཐབས་རྒྱ་མཚོ་
སོགས་རྒྱུད་སྐོར་དུ་མ་དང༌། ཉི་ལྡེབ་གུ་ཤྲཱི་པ་ཆེན་པོ་ལས་ཐེག་ཆེན་ནས་བརྒྱུད་
པ་དང་། བླ་མ་ནམ་མཁའ་དཔལ་བཟང་ནས་བརྒྱུད་པའི་ལམ་འབྲས་སོགས་
གཞུང་ལུགས་དུ་མ་ལ་གསན་བསམ་མཛད་ཅིང༌། སྣར་ཐང་པའི་མཁས་པ་
བཀའ་བཅུ་པ་ལྷུན་གྲུབ་ཅེས་བྱ་བ་ལུང་རིགས་རྣམ་དག་གིས་མི་སྨྲ་བའི་བརྟུལ་
ཞུགས་ལ་བཀོད། རྗེ་རྡོ་རྗེ་འཆང་གིས་ཐུགས་རྩིས་ཤིན་ཏུ་ཆེ་ཞིང་མཁས་གྲགས་
ཐམས་ཅད་དུ་ཁྱབ་པར་གྱུར། དེ་ལྟར་རྗེའི་ཆག་ཕྱིར་བྱོན་སྐབས་བསྙེན་པར་
རྫོགས་པའི་དགེ་སློང་གི་སྡོམ་པ་ཡང་དག་པར་བཞེས་ཤིང་། གཞན་ཡང་རྗེ་
མུས་པ་དང༌། ཁ་ཆར་བ་དང་། ཆོས་རྗེ་ཤེས་རབ་རྒྱ་མཚོ་ལ་སོགས་པ་ལས་
ཀྱང་ཆོས་མང་དུ་གསན། རྗེ་ངོར་པ་ཞིང་གཞན་དུ་གཤེགས་སྐབས་ཤཱཀ་བཟང་
བླ་བྲང་གི་གདན་ས་རྗེ་འདི་ལ་གནང་ནས། ངོར་དང་ས་སྐྱ་རེ་མོས་སུ་བཤད་
སྒྲུབ་ཀྱི་ཐུགས་དམ་མཛད་ཅིང་ཉིན་རེ་ཆག་མེད་ཀྱི་རིམ་པ་སུམ་ཅུ་རྩ་གཉིས་
ཙམ་རེ་ཡོད་པ་དང༌། སྤྱན་རས་གཟིགས་མིག་གི་གཟིགས་ལའང་ཐུགས་དམ་
གནང་སྟེ། དེ་ལྟར་ཐུགས་དམ་ཟབ་མོ་རྣམས་ཀྱི་ཐུན་བར་ལ་རྒྱུད་སྡེ་བཞི་དང་
འབྲེལ་བའི་དབང་བཀའ། རྒྱུད་རྒྱ་གཞུང་མང་པོའི་བཤད་པ། ལུང་མན་ངག
72



ཁྲིད་བྱིན་རླབས། སྒྲ་དང་སྙན་ངག་གི་ལག་ཁྲིད་སོགས་ཆོས་ཀྱི་སྦྱིན་པ་དང་།
ཟང་ཟིང་མི་འཇིགས་བྱམས་པ་སྟེ་སྦྱིན་པ་རྣམ་བཞི་སོགས་ལ་རྟག་འགྲུས་མཛད་
ཅིང༌། མདོར་ན་ཆོས་ཀྱི་རྣམ་གྲངས་རེ་རེ་ནས་ལན་གྲངས་དུ་མ་གནང་བ་ཡིན་
ཏེ། གསུང་ངག་རིན་པོ་ཆེ་ཆ་ལག་དང་བཅས་པ་ཡོངས་རྫོགས་ཚར་སུམ་ཅུ་སོ་
གསུམ་གནང་བས་མཚོན། ཨེ་ཝཾ་རྡོ་རྗེ་འཆང་ཡབ་སྲས་གསུམ་གྱི་རིང་ལ་ཟུར་
ཆོས་ཀྱི་མཐིལ་མཛད་དེ་འཆད་ཁྲིད་བསམ་གྱིས་མི་ཁྱབ་པ་གནང་ཞིང་། དགུང་
ལོ་ང་བདུན་པ་བོད་རབ་བྱུང་བརྒྱད་པའི་མེ་མོ་ཕག་གི་ལོ་སྟེ་སྤྱི་ལོ་1467ལོར་
རྒྱལ་ བ་ རྡོ་ རྗེ་ འཆང་ ཀུན་ དགའ་ བཟང་ པོའི་ ཁྲི་ འཕང་ མངོན་ པར་ མཐོ་བ།
འཇིག་རྟེན་ཆོས་བརྒྱད་ཀྱིས་མ་བརྩེགས་ཀྱང་ལྷར་བཅས་གཙུག་ན་ལྷམ་པ་དེ་
ཉིད་དུ་ཞབས་སོར་བཀོད་དེ། ཕྱོགས་བྲལ་གྱི་འདུས་པ་ཚད་བཟུང་གྲངས་སུ་
བརྩིར་མི་བཟོད་པ་ལ། གང་ལ་གང་འདོད་པའི་བདུད་རྩིའི་བགོ་བཤའ་མཛད་
ཅིང་། ལྷག་པར་དུའང་སྡོམ་པ་གསུམ་དང་གསུང་ངག་རིན་པོ་ཆེ་གཙོས་ཆོས་
ཀྱི་ཆར་ཆེན་པོ་གདུལ་བྱའི་བློའི་ཞིང་སར་གང་འཚམ་དུ་དབབ་པར་མཛད་དེ་ཆུ་
ཕོ་སྟག་གི་ལོར་གདན་ས་ཀུན་མཁྱེན་བསོད་ནམས་སེང་གེ་ལ་གཏད་དེ། ཤཱཀ་
བཟང་དུ་སྐུ་མཚམས་དམ་རྒྱ་མཛད་དེ་ཐུགས་དམ་ལ་རྩེ་གཅིག་ཏུ་གཞོལ་བ་ཡིན་
ནོ། ། དེ་ལྟར་འཁོར་ལོ་གསུམ་ཡོངས་སུ་དག་པའི་ཆོས་ཀྱི་འཁོར་ལོ་ཁོ་ར་ཁོར་
ཡུག་ཏུ་ལེགས་པར་བསྐོར་བས། སྡེ་སྣོད་དང་རྒྱུད་སྡེ་འཛིན་པ་བསྟན་པ་ཡོངས་
རྫོགས་སམ། ཕྱོགས་རེ་འཛིན་སྐྱོང་སྤེལ་ནུས་པ་གྲངས་མེད་པ་དང་། རིང་
ལུགས་དྲི་མ་མེད་པ་ལ་ལེགས་པར་ཞུགས་ནས་རིམ་གཉིས་ཐུན་བཞིར་ཉམས་སུ་
ལེན་པའི་སྤོང་བ་པ་སྟོན་ནམ་དྭངས་བའི་སྐར་ཚོགས་ལས་ཆེས་མང་བ་རྣམས་ཀྱི་
རྒྱ་མཚོའི་གོས་ཅན་ལ་ངལ་བ་བྱིན་པ་ཡིན་ནོ། ། ཁྱད་པར་དུ་བདག་ཆེན་ཆུ་
མིག་པ་བློ་གྲོས་དབང་ཕྱུག་ རྒྱལ་ མཚན་དཔལ་བཟང་པོ་དང༌། རྩེ་ ཐང་རབ་
འབྱམས་པ་སངས་རྒྱས་ལྷུན་གྲུབ་ལ་སོགས་པའི་སྐྱེ་དགུའི་གཙུག་རྒྱན་དུ་མ་དང་
མཁས་པ་ཆེན་པོ་དུ་མས་འཛམ་གླིང་བྱང་ཕྱོགས་ཀྱི་རྒྱུད་ན་གནས་པའི་འགྲོ་བ་
73



འདི་རྣམས་མགོན་དང་བཅས་པར་མཛད་ཅིང་ས་ཆེན་པོ་འདི་ཡང་མཆོག་ཏུ་
འོད་ཆགས་འབར་བའི་དཔལ་དུ་མཛད་པ་ཡིན་ནོ། ། དེ་ལྟར་དམ་པ་འདི་ཉིད་
ཀྱི་སྐུ་ཚེ་ཧྲིལ་པོར་བསྟན་པ་དང་སེམས་ཅན་གྱི་དོན་འབའ་ཞིག་བསྒྲུབས་ནས།
མཐར་དགུང་གྲངས་དོན་གཉིས་པ་བོད་རབ་བྱུང་བརྒྱད་པའི་ཆུ་ཕོ་སྟག་གི་ལོ་སྟེ་
སྤྱི་ལོ་1482ལོར་དགོངས་པ་ཆོས་དབྱིངས་སུ་གཤེགས་པའི་ཚུལ་བསྟན་པ་ཡིན་
ནོ། །
གོ་བོ་རབ་འབྱམས་པ་བསོད་ནམས་སེང་གེ
ཁོང་ནི་བོད་རབ་བྱུང་བདུན་པའི་ས་མོ་བྱ་ཡི་ལོ་སྟེ་སྤྱི་ལོ་1429ལོར་འཛམ་
བུའི་གླིང་གི་སའི་ཆ་བོད་ཁམས་ཁ་བ་ཅན་གྱི་རིགས། མདོ་ཁམས་འབོམ་གོ་བོ་
སྟེང་དུ་ཡབ་རུ་ཚ་ཞང་སྐྱབས་དང་། ཡུམ་རྒྱལ་བ་སྨན་ཞེས་པ་གཉིས་ཀྱི་སྲས་སུ་
ངོ་མཚར་བའི་ལྟས་བསམ་གྱིས་མི་ཁྱབ་པ་དང་བཅས་ཏེ་སྐུ་འཁྲུངས། རྗེ་བཙུན་
ཆེན་པོ་གྲགས་པ་རྒྱལ་མཚན་གྱི་སྤྲུལ་པའི་སྐུར་གྲགས། དགུང་ལོ་ལྔ་དྲུག་བཞེས་
པའི་དུས་སུ་འབྲི་ཀློག་ལ་སོགས་པ་བརྡ་བསྟན་པ་ཙམ་གྱིས་མཁྱེན། དགུང་ལོ་
བདུན་པར་བླ་མ་ཀུན་དགའ་འབུམ་གྱི་དྲུང་དུ་དགེ་བསྙེན་གྱི་སྡོམ་པ་བཞེས་ཤིང་
བྱམས་ཆོས་སྡེ་ལྔ་སོགས་ཐུགས་འཛིན་མཛད། དགུང་ལོ་བརྒྱད་པར་མཁན་པོ་
བསོད་ནམས་འོད་ཟེར་དང༌། སློབ་དཔོན་ཀུན་དགའ་འབུམ་ལ་རབ་ཏུ་བྱུང་སྟེ་
མཚན་བསོད་ནམས་སེང་གེ་ཞེས་གསོལ། དཔལ་ཀྱེ་རྡོ་རྗེ་ལ་སོགས་པའི་དབང་
ལུང་ཁྲིད་མན་ངག་སོགས་མང་དུ་ཞུས། དེ་ནས་གོ་བོ་རབ་འབྱམས་པ་ཤེས་
རབ་དཔལ་ བ་ལས། གཞུང་ལུགས་ གསུམ་ གྱིས་ ལྷག་ པའི་ བཅུ་ ཕྲག་ གཅིག་
མགྲིན་པའི་དཔལ་དུ་རྒྱུ་ཞིང་མཁྱེན་པར་མཛད་པས། སློབ་དཔོན་གྱིས་ང་རང་
དང་འདྲ་བ་ཅིག་འོང་བར་འདུག་ཅེས་གསུངས་ནས་གོ་བོ་རབ་འབྱམས་པ་ཞེས་
མཚན་གསོལ། དེར་འཇམ་དབྱངས་ཀྱི་བསྙེན་པ་མཛད་དུས་མནལ་ལམ་དུ་
74



རལ་གྲི་ཅིག་ཕྱག་ཏུ་བྱུང་འཕྲལ་ཤུབས་ནས་ཕྱུང་སྟེ་ནམ་མཁར་ཕྱར་བས་དབུས་
གཙང་ཁམས་སུ་ཁྱབ་པའི་སྣང་བ་བྱུང་བ་ནས་བཟུང་ཤེས་བྱ་རིག་པའི་གནས་
ཀུན་ས་ལེར་གཟིགས་པའི་མཁྱེན་རབ་ཀྱི་རྩལ་འབར། དགུང་ལོ་བཅུ་དགུ་པར་
དབུས་གཙང་དུ་གྲྭ་སྐོར་བྱོན། དགུང་ལོ་ཉི་ཤུ་པར་གོ་བོ་རབ་འབྱམས་པ་ཤེས་
རབ་དཔལ་གྱིས་རབ་འབྱམས་ལ་སོགས་བཤེས་གཉེན་བརྒྱ་རྩ་གཅིག་ཅེས་བརྒྱ་
འབུལ་གྱི་རྣམ་གྲངས་སུ་མང་དུ་བཀོད་པའི་དཀྱུས་ཀྱི་གཙོ་བོས་བྱས་ཏེ། རོང་
སྟོན་སྨྲ་བའི་སེང་གེ་དགུང་ལོ་བརྒྱད་ཅུ་རྩ་གཉིས་ལོན་པ་ཆོས་གྲྭ་ནཱ་ལེནྡྲ་བཏབ་
ནས་ལོ་བཅུ་གསུམ་ལོན་པ་དེ་ཉིད་ལས་གསུང་གི་བཅུད་མྱངས་ཏེ་ལོ་གཉིས་སུ་
བཞུགས། རོང་སྟོན་ཆེན་པོ་དག་པའི་ཞིང་དུ་བཞུད་པ་ནས་ཆོས་གྲྭ་ཆེན་པོ་
འབྲས་ཡུལ་ གསར་ཚུགས་ཀྱི་དགའ་སྟོན་གསར་བ་ལ་ལོངས་སུ་སྤྱོད་པའི་ཚེ་
བྱམས་ཆེན་ རབ་ འབྱམས་ པའི་ ཞབས་ ཀྱི་ པདྨོར་ གཏུགས་ ཏེ། མདོ་ ཕྱོགས་
གཞུང་ལུགས་ཀྱི་དཀའ་གནད་མ་ལུས་པ་ལ་སྒྲོ་འདོགས་བཅད། རང་ལོ་ཉེར་ལྔ་
པར་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་སུ་ངོར་
ཆེན་རྡོ་རྗེ་འཆང་ཀུན་དགའ་བཟང་པོའི་ཞབས་པད་བསྟེན་ཏེ་གསང་སྔགས་ཀྱི་
རྒྱུད་སྡེ་ཆེན་པོ་རྣམས་ལ་ཐོས་བསམ་མཛད་ཅིང་། དགུང་ལོ་ཉེར་དྲུག་པར་རྡོ་
རྗེ་སེམས་དཔའ་ཆེན་པོ་དཀོན་མཆོག་རྒྱལ་མཚན། སྡོམ་བརྩོན་སངས་རྒྱས་
དཔལ་བཟང་པོ་རྣམས་ཀྱིས་མཁན་པོ་དང་ལས་གསང་མཛད་དེ་བསྙེན་པར་
རྫོགས་པའི་དགེ་སློང་གི་སྡོམ་པ་ཡང་དག་པར་བཞེས། མདོར་ན་དགུང་ལོ་ཉེར་
གསུམ་ནས་ཉེར་དྲུག་པར་ལོ་བཞིའི་རིང་ངོར་ཆེན་དཀོན་མཆོག་རྒྱལ་མཚན་
ལས་གསུང་ངག་ སོགས་ རྒྱུད་ལུང་མན་ངག་དུ་མ་གསན་བསམ་གནང་ ཞིང་།།
ངོར་ཆེན་ཞི་བར་གཤེགས་ནའང་། མུས་ཆེན་སོགས་མཁས་པ་བཅུ་ཕྲག་གཉིས་
ལ་ཉེ་པར་བསྟེན་ནས་མདོ་སྔགས་མན་ངག་གི་ཟབ་བཅུད་དང་དུ་བླངས་ཏེ་ལོ་
ངོ་བརྒྱད་ཀྱི་རིང་དུ་རྒྱུད་ལུང་མན་ངག་གི་སྒྲོ་འདོགས་བཅད། མདོ་སྔགས་རིག་
གནས་རྒྱ་མཚོའི་ཕ་རོལ་ཏུ་སོན་ཅིང་། གངས་ཅན་མཁས་མང་ཀུན་གྱི་གཙུག་
개



]
)ll
རྒྱུན་དུ་ གྱུར། དགུང་ གྲངས་ སོ་ གཉིས་ པར་ མདོ་ ཁམས་ ཕྱོགས་ སུ་ གོམ་ ཟུང་
འཕོས་ཏེ་འབྲས་ ཡུལ་ ཉིད་ དུ་ ཕྱག་ འབེབས་ པ་ན། རབ་འབྱམས་ཆོས་ རྗེའི་
ལྕགས་ཀྱུས་བཟུང༌སྟེ། ལོ་བཞིའི་བར་དུ་འབྲས་ཡུལ་ཉིད་དུ་ཟུར་ནས་འཆད་
པའི་དབྱངས་ཀྱི་བློ་ ལྡན་རྣམས་ཡིད་གསོ་པར་ བྱས། ཀྱེ་རྡོ་རྗེའི་གཞི་བསྙེན་
དང་། སྡོམ་གསུམ་གྱི་ཊིཀྐ ཡུམ་དོན་རབ་གསལ་སོགས་རྩོམ་པའི་སྒོ་ཡང་ཕྱེ།
སླར་མུས་ཆེན་ཉིད་ཀྱི་ཐུགས་རྗེའི་ཞགས་པས་དྲངས་ཏེ། མུས་སུ་བྱོན་ནས་ཟབ་
ཆོས་གསན་པ་དང་། གསང་འདུས་རྩོམ་སྤོང་སོགས་མཛད། དགུང་གྲངས་སོ་
བརྒྱད་པར་ རྗེ་ མུས་ཆེན་ཆོས་ རྒྱལ་ རྣམ་ རྒྱལ་ གྲགས་ བཟང་ གིས། བྱང་ངམ་
རིངས་སུ་སྤྱན་དྲངས་ཏེ་ཞབས་འབྲིང་དུ་བཀོད་དེ། བློ་གསལ་འགའ་ལ་ལེགས་
བཤད་ཀྱི་སྐྱེས་བསྩལ། ལོ་དེ་བློ་གསལ་དོན་གཉེར་ཅན་བཅུ་ཕྲག་བཞི་དང་
བཅས། རིན་སྤུངས་ནང་སོ་དོན་གྲུབ་རྡོ་རྗེ་དཔོན་བློན་གྱིས་མཐུན་རྐྱེན་སྦྱར་ཏེ་་
རྟ་ནག་གསེར་གླིང་གི་ཆོས་གྲྭ་བཙུགས། དེ་ནས་བཟུང་དགུང་ལོ་ཞེ་ལྔ་བར་ལོ་
བརྒྱད་ཀྱི་རིང་། བློ་གསལ་ཧ་ཅང་མང་བ་མ་ཡིན་པའི་དོན་གཉེར་ཅན་ཤ་སྟག་
ལ་འཆད་པའི་དགའ་སྟོན་སྤེལ། དགུང་ལོ་བཞི་བཅུ་ཞེ་ལྔ་པར་བོད་རབ་བྱུང་
བརྒྱད་པའི་ཆུ་མོ་སྦྲུལ་གྱི་ལོ་སྟེ་སྤྱི་ལོ་1473ལོར་རྟ་ནག་ཐུབ་བསྟན་རྣམ་པར་
རྒྱལ་བའི་ཆོས་གྲྭ་ཆགས་བཏབ་སྟེ་མདོ་སྔགས་འཆད་ཉན་གྱི་བསྟན་པ་ཉིན་མོ་
ལྟར་གསལ་བར་མཛད་དེ། དེ་ཡང་རྗེ་འདིས་སྡེ་སྣོད་ཀྱི་གཞུང་བཤད་པའི་རྣམ་
གྲངས་ཀྱང་། ཡོན་ཏན་རིན་པོ་ཆེ་སྡུད་པ་ཚིགས་སུ་བཅད་པ། མངོན་རྟོགས་
རྒྱན་འགྲེལ་པ་དོན་གསལ་དང་བཅས་པའི་བྱམས་པའི་ཆོས་ལྔ། མངོན་པ་གོང་
འོག རྩ་ཤེས་སོགས་རིགས་ཚོགས་བོད་དུ་འགྱུར་བ་ལྔ། བཞི་བརྒྱ་པ། དབུ་
མ་ལ་ འཇུག་ པ། སྤྱོད་ འཇུག འདུལ་ བ་ མདོ་ རྩ། ཚད་ མ་ རྣམ་ འགྲེལ།
རིགས་གཏེར། སྡོམ་གསུམ་རབ་དབྱེ། བརྟག་གཉིས་དག་ལྡན་དང་བཅས་པ།
གུར་གུར་ རྒྱུན་དང་བཅས་པ། སམྦྷཊ་འགྲེལ་ པ་ གནད་ཀྱི་ གསལ་བྱེད་ དང་
བཅས་པ། བདེ་ མཆོག་ རྩ་ རྒྱུད་ མུ་ ཏིག་ཕྲེང་བ། གསང་འདུས་ རྩི་ རྒྱུད་ ཀྱི་
%
%
76



འགྲེལ་པ་སྒྲོན་གསལ་མཐའ་དྲུག་རབ་གསལ་དང་བཅས་པའི་སྟེང་ནས་ཡང་
ཡང་འཆད་ཉན་མཛད་ཅིང༌། དགུང་ལོ་ལྔ་བཅུ་རྩ་བཞི་པ་ཆུ་ཕོ་སྟག་གི་ལོ་ནས་
མེ་ཕོ་རྟ་ཡི་ལོ་བར་ལོ་ངོ་ལྔའི་རིང་དུ་ངོར་ཨེ་ཝཾ་ཆོས་ལྡན་གྱི་གདན་ས་བཟུང་ནས་
གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་ཆོས་ཀྱི་འཁོར་ལོ་རྒྱ་ཆེན་
པོ་བསྐོར་བར་མཛད་དེ་རྡོ་རྗེ་འཆང་ཡབ་སྲས་ཀྱི་དགོངས་པ་རྫོགས་པར་མཛད།
དེ་ནས་ཡོངས་འཛིན་དཀོན་མཆོག་འཕེལ་ཉིད་ཀྱི་རྒྱལ་ཚབ་ཏུ་དབང་བསྐུར་ཏེ།
སླར་ཡང་ཐུབ་བསྟན་རྣམ་ པར་ རྒྱལ་ བ་ ཉིད་ དུ་ ཕེབས་ནས་འཁོར་ སྐལ་ ལྡན་
འདུས་པ་རྒྱ་མཚོ་ལྟ་བུ་རྣམས་ལ་མདོ་སྔགས་ཀྱི་ཆོས་འཁོར་བསམ་གྱིས་མི་ཁྱབ་
པ་བསྐོར་ཏེ། བསྟན་འཛིན་ཀྱི་སློབ་མ་ཡང་། དཔལ་ལྡན་ས་སྐྱའི་བདག་ཆེན་
བསོད་ནམས་རྒྱལ་མཚན་དཔལ་བཟང་པོ་དང་། ཀོང་སྟོན་དབང་ཕྱུག་གྲུབ།
ཆོས་རྗེ་མགོན་པོ་དབང་ཕྱུག་པ། བྱང་ངམ་རིངས་གྱི་མཁན་པོ་བྱང་སེམས་པས་
ཐོག་དྲངས་ ས་སྐྱ་པའི་ དགེ་ བཤེས་བགྲེས་པ་བྱིངས་ དང་། ཨེ་ཝཾ་ མཁན་པོ་
ཡོངས་འཛིན་དཀོན་མཆོག་འཕེལ་བ། ཆོས་རྗེ་ཐུགས་རྗེ་དཔལ་བཟང་། ཆོས་
རྗེ་ཀུན་དགའ་དཔལ་འབྱོར། ཆོས་རྗེ་སངས་རིན་པ། ཆོས་རྗེ་ཤཱཀྱ་བློ་གྲོས་པ་
སློབ་རྒྱུད་ དང་ བཅས་ པ་ དང༌། རབ་ འབྱམས་ པ་ ལྷ་ དབང་ བློ་ གྲོས། སྐུའི་
གཅུང་པོ་ལེགས་པ་རྒྱལ་མཚན། བཀའ་བཅུ་པ་ཤེས་རབ་སེང་གེ་ལ་སོགས་པ་
བཤད་སྒྲུབ་ཕྲིན་ལས་ཕྱོགས་བརྒྱར་སྤེལ་བའི་སློབ་ཚོགས་བསམ་གྱིས་མི་ཁྱབ་པ་
བྱོན་པ་ཡིན་ནོ། ། དེ་ལྟར་འཆད་ཉན་གྱི་བར་ གསེང་ཅི་རིགས་ པར་དབང་
བསྐུར། རྗེས་གནང་། རབ་གནས། སྦྱིན་སྲེག་བསྟན་བཅོས་རྩོམ་པ་སོགས་
བསྟན་པ་སྤེལ་བའི་ཕྲིན་ལས་ རྒྱུན་མི་འཆད་པར་མཛད་ཅིང་། ལྷག་པར་རྗེ་
འདི་ཉིད་ཀྱི་སྐྱེས་སྦྱངས་ཀྱི་ཐུགས་རབ་རླབས་པོ་ཆེའི་རྩལ་ལས་མཁས་ཀུན་ཡིད་
དབང་འཕྲོག་པའི་བརྗོད་བྱ་རྗོད་བྱེད་ཕུན་སུམ་ཚོགས་ཤིང༌། ་དཔལ་ལྡན་ས་
སྐྱའི་རྗེ་བཙུན་གོང་མའི་གསུང་རབ་ཀྱི་དགོངས་པ་རྩལ་དུ་བཏོན་པའི་བསྟན་
བཅོས་རྩོམ་ པ་ ཡང་ མང་དུ་མཛད་དེ། ཕར་ ཕྱིན་ གྱི་ སྤྱི་དོན་ཡུམ་ དོན་ རབ་ ་



]
གསལ། ཕར་ཕྱིན་དཀའ་འགྲེལ། རྣམ་འགྲེལ་གྱི་འགྲེལ་ པ་རྒྱས་པ་ ཀུན་ ཏུ་
བཟང་ པོ་ དང༌། སྤྱི་ དོན། སྤྱི་ དོན་ ཆེན་ མོ། རིགས་ གཏེར་ གསལ་ བྱེད།
འདུལ་བ་མདོ་རྩའི་ས་བཅད། བསླབ་བྱ། དབུ་མ་འཇུག་པའི་དཀའ་འགྲེལ།
དབུ་མའི་སྟོང་ཐུན་ཆེ་ཆུང་གཉིས། རིན་ཆེན་ཕྲེང་བ་དང་རིགས་ཚོགས་ཕྱི་མ་
བཞིའི་བསྡུས་དོན། སྡོམ་གསུམ་སྤྱི་ཊིཀྐ སྡོམ་གསུམ་དྲིས་ལན་དང༌། ཁ་
སྐོང་། གསང་འདུས་རྩོད་སྤོང་། ཀུན་རིག་གི་རྩོད་སྤོང་གཞན་ཕན་གནོད་
འཇོམས། ཟླ་ཟེར་གྱི་རྩོད་སྤོང་གནད་ཀྱི་ཊིཀྐ་གཞན་ཕན་ཀུན་ཁྱབ། ཀྱེ་རྡོར་
རྣམ་བཤད། གསང་འདུས་ལུགས་གཉིས་དང་འབྲེལ་བའི་ཆོས་འབྱུང༌། ཁྲིད་
ཡིག རྣམ་བཤད། སྒྲུབ་ཐབས། དཀྱིལ་ཆོག་སོགས་གསུང་རྩོམ་པོད་གྲངས་
བཅོ་ལྔ་རྗེས་འཇུག་གདུལ་བྱའི་གསོས་སུ་བཞག་ནས། མདོར་ན་རྗེ་འདི་ཉིད་
དཔལ་ལྡན་ས་སྐྱ་བའི་རིང་ལུགས་ལ་འཁྲུལ་མེད་སྨྲ་བའི་སེང་ཆེན་དུ་གྱུར་ཅིང་།
གསུང་རབ་སྤྱི་དང་ཁྱད་པར་སྡོམ་རིགས་ཀྱི་བསྟན་པ་རྨ་མེད་པར་སོར་ཆུད་པར་
མཛད་པ་སོགས་བསྟན་པ་ལ་བཀའ་དྲིན་བླ་ལྷག་ཏུ་ཆེ་བ་ཡིན་ནོ། ། གཞན་ཡང་
ཐུན་མིན་ནང་གི་མངོན་རྟོགས་ཀྱང༌། རྗེ་མུས་པ་ཆེན་པོ་ལས་འོད་གསལ་ངང་
དུ་ཆོས་གསན་པ་དང༌། བསྟན་བཅོས་རྩོམ་པའི་སྐབས་རྣམས་སུ་ཆོས་སྐྱོང་ཞལ་
བཞི་པས་ ཕྲིན་ ལས་ སྒྲུབ་ པའི་ རྟགས་ མནལ་ལམ་དུ་ གསལ་ བར་ གཟིགས་ པ་
སོགས་དང༌། གནས་ དུས་ དུ་ མར་ མ་འོངས་ མངོན་ གཟིགས་ ཀྱི་ལུང་བསྟན་
བསྩལ་བ་སོགས་གྲུབ་ པའི་ ས་ཆེན་པོར་བཞུགས་པར་ངེས་ནའང་ཤིན་ཏུ་སྦས་
པའི་བརྟུལ་ཞུགས་ཁོ་ནར་ལྷུར་མཛད་པ་ཡིན་ནོ། ། དེ་ལྟར་དམ་པ་འདི་ཉིད་ཀྱི་
སྐུ་ཚེ་ཧྲིལ་པོར་འཆད་རྩོད་རྩོམ་གསུམ་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་
འདི་ཉིད་སྒོ་ཀུན་ནས་དར་ཞིང་རྒྱས་པར་མཛད་དེ། མཐར་དགུང་གྲངས་དྲུག་
ཅུ་རེ་གཅིག་ པ་བོད་ རབ་བྱུང་བརྒྱད་པའི་ས་མོ་བྱ་ཡི་ལོ་སྟེ་སྤྱི་ལོ་1489ལོར་
དཔལ་ལྡན་ས་སྐྱར་ཆོས་ཀྱི་དགའ་སྟོན་སྤེལ་ནས་ཚུར་ལམ་ སྔོན་མོ་རྫོང་དུ་ཆོ་
འཕྲུལ་ཟླ་བའི་ཚེས་ ཉེར་ གཅིག་ལ་ གཟུགས་སྐུའི་ བཀོད་ པ་ ཆོས་ དབྱིངས་སུ་
78



བསྡུས་པ་ཡིན་ནོ། །
རྗེ་དཀོན་མཆོག་འཕེལ།
ཁོང་ནི་བོད་རབ་བྱུང་བདུན་པའི་ཤིང་མོ་གླང་གི་ལོ་སྟེ་སྤྱི་ལོ་1445ལོར་
དཔལ་ལྡན་ས་སྐྱར་ཡབ་བཀྲ་ཤིས་ལེགས་པ་དང༌། ཡུམ་བུ་འདྲེན་སྐྱིད་གཉིས་
ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས་ཤིང་མཚན་ཨ་
རིག་དཔལ་ཞེས་གསོལ། དགུང་ལོ་བདུན་པར་རྡོ་རྗེ་འཆང་ཀུན་དགའ་བཟང་
པོ་དང་མཇལ་ཞིང་ཚེ་དཔག་མེད་ཀྱི་དབང་དང་དགེ་བསྙེན་གྱི་སྡོམ་པ་སོགས་
ཞུས་ཏེ་མཚན་ཨ་རིག་འཕེལ་དུ་གསོལ། ཁྱད་པར་དུ་སྲིད་པའི་སྐྱེ་བ་དུ་མར་
གོམས་པའི་ཤུགས་ཀྱིས་སྐུ་ན་ཕྲ་མོའི་དུས་ནས་བླ་བྲང་ཤར་དུ་བླ་མ་རིན་རྣམ་
པའི་དྲུང་དུ་ཀློག་ཡིག་བསླབས་པས་ཚེགས་མེད་དུ་མཁྱེན་པ་བྱུང༌། དེ་ནས་ཁུ་
བོ་ཆོས་རྗེ་ཀུན་དགའ་དབང་ཕྱུག་པའི་ཞབས་པད་བསྟེན་ཏེ་རྒྱལ་བའི་གསུང་
རབ་རབ་འབྱམས་ལ་ཐུགས་སྦྱོང་གི་དབུ་བརྩམས། རྗེ་སེམས་དཔའ་ཆེན་པོས་
མཁན་པོ་དང་། འཇམ་དབྱངས་ཤེས་རབ་རྒྱལ་མཚོས་སློབ་དཔོན་མཛད་དེ།
གྲོགས་བྱེད་པའི་དགེ་སློང་དུ་མའི་དབུས་སུ་སྲིད་པར་སྨོན་པའི་འདུན་པ་ཐམས་
ཅད་མཆིལ་མའི་ཐལ་བ་བཞིན་དུ་སྤངས་ཏེ། བྱང་གྲོལ་ཐར་པའི་ཡོན་ཏན་གྱི་
ཤིང་རྟས་ཐུགས་རྒྱུད་ལེགས་པར་དྲངས་པའི་རབ་ཏུ་བྱུང་བ་དགེ་ཚུལ་གྱི་སྡོམ་པ་
རྣམ་པར་དག་པ་མནོས་ཤིང༌། མཚན་གསོལ་དུས་འཕེལ་ལ་བཅས་བཅོས་མ་
བྱེད་པར་མཚན་དཀོན་མཆོག་འཕེལ་དུ་གསོལ། དགུང་ལོ་སོ་དྲུག་པ་བོད་རབ་
བྱུང་བརྒྱད་པའི་ལྕགས་ཕོ་བྱི་བའི་ལོར་མཁས་གྲུབ་དཔལ་ལྡན་རྡོ་རྗེས་མཁན་པོ་
དང༌། ཀུན་ མཁྱེན་ བསོད་ ནམས་ སེང་གེས་ལས་ སློབ། སློབ་ དཔོན་བསོད་
ནམས་དབང་ཕྱུག་གིས་གསང་སྟེ་སྟོན་པ་དང༌། སངས་རྒྱས་དཔལ་གྲུབ་ཀྱིས་
དུས་བསྒོ་བ་མཛད་དེ་དད་པའི་དགེ་འདུན་གྲངས་ཚང་གི་དབུས་སུ་བསྙེན་པར་
79



Thir
7 ir
རྫོགས་པའི་དགེ་སློང་གི་སྡོམ་པ་ཡང་དག་པར་མནོས་ཤིང༌། མཁས་མཆོག་དེ་
དག་དང་། གཞན་ཡང་རྩ་བའི་བླ་མ་མུས་ཆེན་སེམས་དཔའ་ཆེན་པོ་དང༌། རྗེ་
བཙུན་དམ་པ་ཀུན་དགའ་དབང་ཕྱུག རྗེ་བཙུན་རྣལ་འབྱོར་གྱི་དབང་ཕྱུག་
དཔལ་ལྡན་ཆོས་སྐྱོང་ སོགས་སྐྱེས་ མཆོག་ དམ་པ་དུ་མའི་ཞབས་རྡུལ་སྤྱི་ བོར་
བླངས་ཏེ་མདོ་སྔགས་རིག་གནས་དང་བཅས་པ་ལ་ཐོས་བསམ་གྱིས་སྒྲོ་འདོགས་
བཅད། དེ་ལས་ཁྱད་པར་དུ་རྗེ་བཙུན་དམ་པ་ཀུན་དགའ་དབང་ཕྱུག་གིས་རྗེ་
བཙུན་རྡོ་རྗེ་བདག་མེད་མའི་སིནྡྷ་རའི་དཀྱིལ་འཁོར་དུ་བྱིན་རླབས་ཀྱི་བརྒྱུད་པ་
མ་ཉམས་པ་དང་། ལམ་ཟབ་མོ་བླ་མའི་རྣལ་འབྱོར་གྱི་ཁྲིད་དང་བྱིན་རླབས།
བླ་མ་རིན་འབྱུང་སོགས་ཡན་ལག་ཕྲ་མོ་དང་བཅས་པ་དང་། ཕྱིའི་བར་ཆད་
སྲུང་བའི་ཐབས་གཙོ་བོར་གྱུར་པ་རྣལ་འབྱོར་དབང་ཕྱུག་གི་བྱིན་རླབས་ཟབ་མོ་
ཡན་ལག་དང་བཅས་པ་དང་། དེའི་ཐུན་མོང་མ་ཡིན་པའི་བྱིན་རླབས་ཟབ་མོ་
གཅིག་བརྒྱུད་མ་དང་། ནང་གི་བར་ཆད་སྲུང་ཐབས་སྙན་ནས་སྙན་དུ་བརྒྱུད་
པའི་གནད་ ཟབ་ མོ་ རྣམས་ དང༌། ཐུན་ མོང་ གི་ བར་ ཆད་ སྲུང་ བ་ ལ་ ཕན་
འདོགས་པ་རྣམ་འཇོམས་བིར་ལུགས་ཀྱི་བྱིན་རླབས། གསུང་ངག་གི་གནད་
བསྡུས་ཏེ་ཉམས་སུ་ལེན་ཚུལ་སྟོན་པ་བརྡ་དོན་གསལ་བ་བྱིན་རླབས་དང་བཅས་
པ། གསུང་ངག་སྟན་ཐོག་གཅིག་ཏུ་དྲིལ་ནས་ཉམས་སུ་ལེན་ཚུལ་སྟོན་པ་ལམ་
བསྡུས་ཏེ་སྒྲུབ་པའི་ལུང་སྦྱིན་པ། ལམ་སྦས་བཤད་ཀྱི་ཁྲིད་འཁྲུལ་འཁོར་རྣམས་
ཀྱི་ལག་ལེན་དང་བཅས་པ་བྱིན་རླབས་ཚར་གསུམ་ཁུག་པ། དེའི་ཡན་ལག་དྲུག་
དང་བཅས་པ་རྣམས་གསན་ཅིང་དཔྱིས་ཕྱིན་པར་མཛད་དོ། ། དེ་ལ་སོགས་པ་
ཆོས་ཀྱི་རྗེ་དེ་ཉིད་ལ་མངའ་བའི་དམ་པའི་ཆོས་ཀྱི་བཀའ་ལུང་མཐའ་དག་བུམ་
པ་གང་བྱོའི་ཚུལ་དུ་གསན་ཅིང་སྤྱོད་ལམ་གྱི་སྒོ་ནས་ཀྱང་ཡོངས་སུ་མཉེས་པར་
མཛད་པས་ཐུགས་སྲས་མཆོག་ཏུ་འཛིན་ཅིང་། གཞུང་ལུགས་མཐའ་དག་ལ་
ཐོས་བསམ་མཐར་ཕྱིན་ནས། དེ་དག་གི་དོན་ཉམས་སུ་ཇི་ལྟར་བཞེས་པའི་ཚུལ་
ལ། ལམ་གྱི་རྩ་བ་དམ་ཚིག་དང་ སྡོམ་པ་སྲོག་གི་དབང་པོ་ལྟར་གཅེས་པར་
80



འཛིན་པའི་སྒོ་ནས་ཉེས་ལྟུང་གི་དྲི་མས་ནམ་ཡང་མ་གོས་ཤིང་། གཉིས་འཛིན་
གྱིས་འཁྲུལ་བ་ཐམས་ཅད་ཉེ་བར་ཞི་བའི་ཆོས་ཀྱི་དབྱིངས་སྤྲོས་བྲལ་ནམ་མཁའ་
ལྟ་བུ་དང་། རྟེན་ཅིང་འབྲེལ་བར་འབྱུང་བ་སྒྱུ་མ་ལྟ་བུའི་ཆོས་ཅན་རང་རིག་ཡེ་
ཤེས་དེ་ཉིད་དང་གཞན་དུ་བརྗོད་དུ་མེད་པར་མཁྱེན་པའི་འཁོར་འདས་དབྱེར་
མེད་ཀྱི་གནད་ཟབ་མོ་དང་མ་བྲལ་བའི་ངང་ནས། ཕྱི་ནང་གི་གཡེང་བ་གང་
གིས་ཀྱང་རྫི་བར་མི་ནུས་པའི་གུས་པ་དང་རྟག་པའི་སྦྱོར་བ་གཞན་ལས་ཕུལ་དུ་
བྱུང་བ་དངོས་གྲུབ་ ཐམས་ཅད་ཀྱི་རྩ་བ་ལམ་ཟབ་མོ བླ་མའི་རྣལ་འབྱོར་གཙོ་
བོར་གྱུར་པའི་མཚན་བཅས་དང་མཚན་མེད་ཀྱི་ཐུགས་དམ་གྱི་རིམ་པ་དུ་མ་ལ་
བརྩོན་པས། བླ་མ་དང་ཡི་དམ་རྣམས་ཀྱི་རྩེ་གཅིག་ཏུ་དགོངས་ཤིང་བྱིན་གྱིས་
བརླབ་ལ། ། མཁའ་འགྲོ་དང་ཆོས་སྐྱོང་རྣམས་ཀྱི་ཕྲིན་ལས་ཐམས་ཅད་འབད་
མེད་དུ་བསྒྲུབ་པར་མཛད་པའི་གྲུབ་པའི་མཚན་མ་དུ་མ་མངོན་དུ་གྱུར། དེ་
ནས་དགུང་ལོ་བཞི་བཅུ་རྩ་གཉིས་པ་བོད་རབ་བྱུང་བརྒྱད་པའི་མེ་ཕོ་རྟ་ཡི་ལོ་སྟེ་
སྤྱི་ལོ་1486ལོར་རྡོ་རྗེ་འཆང་གི་བཞུགས་ཁྲི་ལ་མངའ་གསོལ་ཏེ་ལོ་ཉེར་བརྒྱད་གྱི་
བར་སྟོད་མངའ་རིས། སྨད་མདོ་ཁམས། བར་དབུས་གཙང་གི་གདུལ་བྱ་སྐལ་
བ་དང་ལྡན་པ་སྤྲིན་བཞིན་དུ་འདུས་པ་རྣམས་ལ་རང་རང་གི་བློ་དང་འཚམ་
པའི་ཆོས་ཀྱི་སྦྱིན་པ་རྒྱ་ཆེན་པོ་རྒྱུན་ཆད་མེད་པར་གནང་བ་ཡིན་ཏེ། ལོ་རེ་
བཞིན་དུ་ སྟོབས་བཅུའི་དབང་ ཕྱུག་ དཔལ་ མགོན་བི་རུ་པ་ཆེན་པོའི་ བཞེད་
གཞུང་གསུང་ངག་ རིན་ པོ་ཆེ་ ལམ་ འབྲས་བུ་དང་ བཅས་ པའི་ གདམས་ངག་
ཡོངས་སུ་རྫོགས་པ་ཚར་རེ་དང་། དེ་དག་དང་འབྲེལ་བའི་སེམས་བསྐྱེད་དང་།
དབང་བསྐུར་བ་དང༌། བྱིན་རླབས་དང་། མན་ངག་དང༌། ལུང་དང་ལག་
ལེན་གྱི་རིམ་པ་རྣམས་ཤིན་ཏུ་ཞིབ་ཅིང་རྒྱས་པར་གསུང་ཞིང་། དེ་རྣམས་དང་
རྗེས་སུ་འབྲེལ་བའི་བསྐྱེད་རྫོགས་ཀྱི་ཁྲིད་དུ་མ་དང༌། གཞུང་ཕྲན་མང་པོའི་
བཤད་པ་དང་། ལག་ ཏུ་བླང་བའི་རིམ་པ་དང་། བྱིན་རླབས་དང་། རྗེས་
གནང་དང་། རིག་གཏད་ཀྱི་རིགས་བསམ་གྱིས་མི་ཁྱབ་པ་དང་། རྡོ་རྗེའི་ཐེག་
81



པའི་བཀའ་འགྱུར་རོ་ཅོག་དང་། བླ་ མ་ གོང་ མ་ རྣམས་ ཀྱི་ བཀའ་འབུམ་ ལ་
སོགས་པའི་ལུང་གི་ཚོགས་རབ་ཏུ་མང་པོ་དང་བཅས་པ་གདུལ་བྱ་སོ་སོའི་བསམ་
པ་དང་མཐུན་པར་སྩོལ་བར་མཛད་དེ། གང་གི་ཞལ་གྱི་བདུད་རྩི་ཡུན་རིང་དུ་
གསོལ་བ་ལ་བརྟེན་ནས་དད་དང་བློ་གྲོས་ཀྱི་དབང་པོ་ཡོངས་སུ་རྒྱས་པར་གྱུར་
པའི་སྲས་ཀྱི་ཐུ་བོ་མཚུངས་པ་མེད་པ་ཡང་དུ་མ་ཞིག་བསྐྲུན་པ་ལས། རྗེ་བཙུན་
དམ་པ་མུས་པ་ཆེན་པོ་ཞལ་སྔ་ནས་དང༌། མཁན་ཆེན་བསོད་ནམས་ལྷུན་གྲུབ།
ཆོས་རྗེ་ བསོད་ ནམས་ རྒྱལ་ མཚན་དཔལ་ བཟང་ པོ། དཔལ་ འཁོར་ ཆོས་ སྡེ་
མཁན་ཆེན་ མཁྱེན་ རབ་ དབང་ ཕྱུག་ དཀོན་ མཆོག་ ཚུལ་ ཁྲིམས། སྣར་ ཐང་
མཁན་ཆེན་ཤེས་རབ་དཔལ་ལྡན། སྒ་གདོང་མཁན་ཆེན་གཞུང་བརྒྱ་སྨྲ་བ་རིན་
ཆེན་དཔལ་བཟང༌། སྐྱེད་ཚལོ་ཆོས་རྗེ་མཁས་གྲུབ་ནོར་བུ་ཕུན་ཚོགས་སོགས་
མདོ་ཁམས་སྟོད་སྨད་ནས་རྗེ་ཉིད་ཀྱི་དངོས་སློབ་བསྟན་པ་གསལ་བྱེད་དམ་པ་
མཁས་པ་དང་གྲུབ་པའི་ཆེ་དགུ་བསམ་གྱིས་མི་ཁྱབ་པ་དུ་མ་བྱུང་ཞིང༌། རྗེ་
བཙུན་དམ་པ་ཀུན་དགའ་དབང་ཕྱུག་ པའི་ཐུགས་ཀྱི་དགོངས་པ་རྫོགས་པའི་
ཆེད་དུ། དེ་ཉིད་ཀྱི་གཟིམས་མལ་དུ་གསེར་སྐུ་སྐུ་ཚད་མ། ནང་རྟེན་རྒྱལ་བ་
འོད་དཔག་མེད་པ་རྒྱང་མཐོ་བཅུ་གསུམ་ཡོད་པ་དང༌། ཐུབ་བསྟན་རྣམ་རྒྱལ་
དུ་ཀུན་མཁྱེན་ཆེན་པོ་ནང་རྟེན་ཐུབ་པའི་དབང་པོ་དང༌། གཟིམས་མལ་དུ་སྐུ་
འདྲ་དང༌། རྗེ་ཉིད་ཀྱི་ཐུགས་དམ་ལམ་ཟབ་བླ་མ་བརྒྱུད་པའི་གསེར་སྐུ་དུ་མ་
དང་། རྒྱུད་གསུམ་དང༌། ལམ་འབྲས་གླེགས་བམ་གསེར་མ་ལ་སོགས་པ་ཉེ་
བར་མཁོ་བའི་ཕྱག་དཔེ་གྲངས་མེད་པར་བཞེངས་ཤིང་། གཞན་ཡང་གདན་ས་
ཆེན་པོ་དཔལ་ལྡན་ས་སྐྱར་ མར་ ཁལ་བརྒྱ་ཕྲག་དུ་མས་ མར་མེ་ཕྲེང་བ་དང༌།
ཚོགས་ཆེན་ལ་མང་ཇ་གྲལ་འགྱེད་ལ་ སོགས་ པའི་བསྙེན་བཀུར་དང་། རྟེན་
གསུམ་ལ་ན་བཟའ། སྙན་དར་སོགས་མཆོད་པའི་སྤྲིན་ཕུང་རྒྱ་ཆེར་སྤྲོས་ཏེ་
མཛད་ཕྲིན་ནམ་མཁའི་ཕར་མཐའ་བརྡལ། རྗེ་ཀུན་དགའ་དབང་ཕྱུག་སོགས་
ཀྱིས་ས་སྐྱ་བའི་བསྟན་པ་དཀར་འབྱམས་ཡུག་གཅིག་ཏུ་གཏང་བའི་ལུང་བསྟན་
82



ཡོད་པ་ལྟར་བསྟན་པ་དར་ཞིང་རྒྱས་པར་སྤེལ་ནས། བོད་རབ་བྱུང་བརྒྱད་པའི་
ལྕགས་མོ་བྱ་ཡི་ལོ་སྟེ་སྤྱི་ལོ་1501ལོའི་ཧོར་ཟླ་དང་པོའི་ཚེས་བཅུ་བཞི་ལ་མུས་
ཆེན་སངས་རྒྱས་རིན་ཆེན་ངོར་གྱི་གདན་སར་བསྐོས་ནས། རྗེ་ཉིད་ཐར་རྩེར་སྐུ་
མཚམས་བཞུགས་ཏེ་ཐུགས་དམ་ལ་རྩེ་གཅིག་ཏུ་གཞོལ་བར་མཛད་དེ་གྲུབ་པའི་
རྟགས་མཚན་དུ་མ་མངོན་དུ་གྱུར། མཐར་དགུང་ལོ་ལྔ་བཅུ་ང་བརྒྱད་པ་བོད་
རབ་བྱུང་དགུ་པ་ཤིང་ཕོ་ཁྱི་ཡི་ལོ་སྟེ་སྤྱི་ལོ་1514ལོར་ཐར་རྩེར་བདེ་བ་ཅན་དུ་སྐུ་
གཤེགས་པའི་ཚུལ་བསྟན་པ་ཡིན་ནོ། །
རྗེ་མུས་ཆེན་སངས་རྒྱས་རིན་ཆེན།
ཁོང་ནི་བོད་རབ་བྱུང་བརྒྱད་པའི་ཆུ་མོ་བྱ་ཡི་ལོ་སྟེ་སྤྱི་ལོ་1453ལོར་མུས་
ཀྱི་རྟ་མོ་གླིང་སྐྱ་རུ་ཡབ་དཀོན་མཆོག་ལེགས་དང༌། ཡུམ་ཆོས་སྐྱོང་རྒྱལ་མོ་
གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས་ཤིང་མཚན་
དཀོན་མཆོག་རིན་ཆེན་གསོལ། དགུང་ལོ་བདུན་བརྒྱད་ཙམ་ནས་སྔོན་གྱི་བག་
ཆགས་སད་ པའི་ སྟོབས་ ཀྱིས་ ཀློག་ ཡིག་ དང༌ ཞལ་ འདོན་ ཕྲན་ཚེགས་ རྣམས་
དཀའ་ཚེགས་ མེད་ པར་ མཁྱེན། དགུང་ལོ་ བཅུ་ གཅིག་ པར་ངེས་ འབྱུང་ གི་
ཐུགས་རྒྱུད་དྲག་པོས་ཀུན་ནས་བསླངས་ཏེ་ཆོས་ཀྱི་རྗེ་སེམས་དཔའ་ཆེན་པོས་
མཁན་པོ་མཛད་དེ་དགེ་ཚུལ་གྱི་སྡོམ་པ་ཡང་དག་པར་ནོད་ནས་བསླབ་པར་བྱ་
བའི་གནས་རྣམས་མིག་གི་འབྲས་བུ་བཞིན་བླང་དོར་ལ་བརྩོན་པར་མཛད་ཅིང་།
དེ་ནས་དགུང་ལོ་ཉི་ཤུ་རྩ་བརྒྱད་པར་གྲུབ་ཆེན་དཀོན་མཆོག་བློ་གྲོས་པས་མཁན་
པོ་དང༌། ལས་ཀྱི་སློབ་དཔོན་དཔལ་ལྡན་རྒྱལ་པོ་བ་དང༌། གསང་སྟེ་སྟོན་པའི་
སློབ་དཔོན་གྲུབ་ཆེན་བཀྲ་ཤིས་རྒྱལ་མཚན་པ། དགེ་བའི་བཤེས་གཉེན་ཆེན་པོ་
བྱམས་པ་ཆོས་ལེགས་པས་གྲིབ་ཚོད་དང༌། ཁ་སྐང་གི་དགེ་འདུན་གྲངས་ཚང་
ཞིང་མཚན་ཉིད་མཐུན་པ་ལས། བསྙེན་པར་རྫོགས་པའི་སྡོམ་པ་ཡང་དག་པར་
83



བཞེས་ནས་དགེ་སློང་གི་ཁྲིམས་ཉིས་བརྒྱ་ལྔ་བཅུ་རྩ་གསུམ་ལ་དགག་སྒྲུབ་གནང་
བའི་བསླབ་པ་རྣམས་བྱ་བ་དང་བྱ་བ་མ་ཡིན་ པའི་ཆ་ཚུལ་ བཞིན་དུ་ཐུགས་
ཉམས་སུ་བཞེས་ཏེ་དུས་གསུམ་གྱི་སངས་རྒྱས་ཐམས་ཅད་འདུས་པའི་ངོ་བོ་ཆོས་
ཀྱི་རྗེ་དཀོན་མཆོག་རྒྱལ་མཚན་དཔལ་བཟང་པོའི་དྲུང་དུ། རྗེ་བཙུན་རྡོ་རྗེ་
བདག་མེད་མས་དཔལ་སྟོབས་ཀྱི་མགོན་པོ་བི་རུ་པ་ལ་སྙན་བརྒྱུད་བཞི་གདམས་
ཤིང་སྐལ་བར་ལྡན་པའི་གདུལ་བྱ་ཚེ་གཅིག་ལ་སངས་རྒྱས་ཀྱི་སར་ཁྲིད་པའི་ཟབ་
ལམ་གྲུབ་པ་བརྙེས་པའི་སྐྱེས་བུ་རིམ་པར་བྱོན་པ་རྣམས་ཀྱི་ཐུགས་ཀྱི་ཉིང་ཁུ་
ལམ་འབྲས་བུ་དང་བཅས་པའི་གདམས་ངག་ཉམས་མྱོང་སྐྱེས་ཁྲིད་ལན་གསུམ་
གྱི་བར་དུ་གསན་ནས། རྒྱུའི་དུས་སུ་སྨིན་པར་བྱེད་པའི་དབང་། ལམ་དུས་སུ་
ལུས་ཀྱི་དཀྱིལ་འཁོར་དུ་དབང་བསྐུར། དེ་དག་གི་རྒྱབ་རྟེན་གསུང་ངག་གླེགས་
བམ་དཀར་ཆག་ཏུ་ཐེབས་པ་ཕལ་ཆེ་བ་དང་འབྲེལ་པའི་རྒྱུད་སྡེ་ཆེན་པོ་བཞིའི་
ཁྲིད་ལུང་ མན་ ངག་ དང༌ བཅས་ པ་ བུམ་ པ་ གང༌ བྱོའི་ ཚུལ་ དུ་ བསྩལ་ ཞིང་།
གཞན་ཡང་ཆོས་རྗེ་མཚུངས་པ་མེད་པའི་མཁྱེན་རབ་ཀྱིས་ཡང་དག་པའི་དོན་
ཕྱིན་ཅི་མ་ལོག་པར་གཟིགས་པའི་ཡེ་ཤེས་ཀྱི་སྤྱན་དང་ལྡན་པ་ཀུན་མཁྱེན་བསོད་
ནམས་སེང་གེའི་དྲུང་དུ། ཐོག་མར་འདུལ་བ། ཚད་མ་རྣམ་འགྲེལ། ཕར་
ཕྱིན། སྤྱོད་འཇུག སྡོམ་གསུམ་རབ་དབྱེ་ལ་སོགས་པ་ལ་གསན་སྦྱོང་མཐར་
ཕྱིན་མཛད་ཅིང༌། ཁྱད་ པར་དུ་ གསུང་ ངག་ རིན་ པོ་ཆེ་ ལམ་འབྲས་ བུ་ དང་
བཅས་པའི་ཁྲིད་ཚར་གསུམ། དེ་དང་འབྲེལ་བའི་སེམས་བསྐྱེད། རྒྱུ་ལམ་གྱི་
དབང་། ཉམས་ལེན་མན་ངག་རྒྱབ་བརྟེན་དང་བཅས་པ་གསན་སྦྱོང་མཐར་
ཕྱིན་མཛད། གྲུབ་ཆེན་དཀོན་མཆོག་བློ་གྲོས་པའི་དྲུང་དུ་ལམ་འབྲས་བུ་དང་
བཅས་པའི་ཁྲིད་ཚར་དྲུག གཞན་ཡང་འཇམ་དབྱངས་ཤེས་རབ་རྒྱལ་མཚོ།
རྒྱལ་ཚབ་དམ་པ་ཀུན་དགའ་དབང་ཕྱུག བདག་ཆེན་ཆུ་མིག་པ་བློ་གྲོས་དབང་
ཕྱུག གུང་རུ་ཤེས་རབ་བཟང་པོ། ཆོས་རྗེ་བྱམས་པ་ཆོས་འོད། གྲུབ་ཆེན་
བཀྲ་ཤིས་རྒྱལ་མཚན། རྗེ་དཀོན་མཆོག་འཕེལ། ཆོས་རྗེ་དཔལ་ལྡན་རྒྱལ་པོ།
84



བཀའ་བཅུ་བ་རྡོར་རྒྱལ་བ། སྔགས་འཆང་ཆེན་པོ་རིན་ཆེན་རྣམ་རྒྱལ། ཀརྨ་
ཆོས་གྲགས་ རྒྱ་མཚོ་ སོགས་ དགེ་བའི་ བཤེས་ གཉེན་ གསེར་རི་ལྷུན་པོ་ཚར་ དུ་
དངར་བ་ལྟ་བུ་དུ་མ་བསྟེན་ནས་གསན་པའི་རྒྱ་མཚོའི་ཕ་རོལ་ཏུ་སོན་པ་དེ་དག་
ཀྱང་བསམས་པ་ལས་བྱུང་བའི་ཤིས་རབ་དྲི་མ་མེད་པས་ལེགས་པར་བསྐྱངས་ཏེ་
བྱིན་རླབས་ཀྱི་རྒྱུན་མ་ཉམས་པའི་བསྒོམ་བསྒྲུབ་མཐར་ཕྱིན་པར་མཛད་པའི་
ཚུལ་ནི། དུས་རྒྱུན་དུ་དཔལ་ལྡན་ས་སྐྱ་པ་རྣམས་ཀྱི་ཐུགས་དམ་ཉམས་བཞེས་
རྗེ་བཙུན་ དགེས་ མཛད་རྡོ་ རྗེའི་ ཕྱི་ནང་ གི་ དཀྱིལ་ འཁོར་ མངོན་ པར་ གསལ་
བཏབ་ནས་དབང་བཞིའི་ཆུ་བོ་རྒྱས་པར་ལེན་པ་དང་། དེ་དང་འབྲེལ་བར་
ལམ་ཟབ་མོ་བླ་མའི་རྣལ་འབྱོར་ལ་བརྩོན་པའི་ངང་ནས་ལྷ་སྔགས་དབྱེར་མེད་ཀྱི་
སྒོ་ནས་ལྷག་པའི་ལྷ་རབ་འབྱམས་ཀྱི་བསྙེན་སྒྲུབ་ཚད་དུ་འཁྱོལ་ཏེ། བྱིན་རླབས་
ཀྱི་མཚན་མ་བརྙེས་ཤིང༌། བླ་མ་དང་ལྷག་པའི་ལྷས་རྗེས་སུ་བཟུང་ཞིང་ལུང་
བསྟན་དུ་མ་ཐོབ། མཁས་བཙུན་བཟང་གསུམ་གྱི་ཡོན་ཏན་དཔག་ཏུ་མེད་པ་ལ་
མངའ་དབང་འབྱོར་ཏེ། དགུང་ལོ་དྲུག་ཅུ་རེ་གཅིག་པ་བོད་རབ་བྱུང་དགུ་པའི་
ཆུ་མོ་བྱ་ཡི་ལོ་སྟེ་སྤྱི་ལོ་1513ལོར་ངོར་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་
འབྱུང་གནས་ཀྱི་ཆོས་ཀྱི་ཁྲི་ལ་མངའ་གསོལ་ཏེ། འཁོར་འདུས་པ་རྒྱ་མཚོ་ལྟ་བུ་
ལ་གསུང་ངག་རིན་པོ་ཆེ་ལམ་འབྲས་བུ་དང་བཅས་པ་ཚར་དུ་མ་དང་། གཞན་
ཡང་འཁོར་ལོ་སྡོམ་པའི་བསྐྱེད་རྫོགས་ཀྱི་མན་ངག གཤིན་རྗེའི་གཤེད་སྐོར།
ཀྲི་ཡ་ ས་ མུཙྪའི་ དབང་ དང༌། ས་སྐྱའི་ བཀའ་ འབུམ་ ལ་ སོགས་ པའི་ ལུང་ གི་
ཚོགས་གྲངས་ ལས་ འདས་ པ་ མཛད་ ཅིང་། དགེ་ བསྙེན་ དང༌། དགེ་ ཚུལ།
དགེ་སློང་སོགས་སོ་སོར་ཐར་པའི་སྡོམ་པ་དང༌། བརྒྱུད་པའི་བཀའ་སྲོལ་གཉིས་
ལས་འབྱུང་བའི་ སེམས་བསྐྱེད་པའི་ཆོ་ག་དང༌། གསང་སྔགས་ཀྱི་དབང་རྗེས་
གནང༌། ལུང་ མན་ ངག་ གྲངས་ མེད་ པས་ སྐྱེ་བོ་འབུམ་ཕྲག་ དུ་ མ་ སྨིན་ པར་
མཛད་པས། བསྟན་པ་འཛིན་པའི་དགེ་བའི་བཤེས་གཉེན་ཆེན་པོ་ཡང་མང་དུ་
བྱུང་སྟེ། འབྲས་ཡུལ་སྐྱེད་ཚལ་ གྱི་ཆོས་ རྗེ་ འཇམ་ དབྱངས་ ཀུན་ དགའ་ཆོས་
85



བཟང༌། ཆོས་རྗེ་ནོར་བུ་ པ། གསེར་མདོག་ཅན་ གྱི་ གདན་ ས་ ཆོས་ རྗེ་ ཀུན་
དགའ་རྒྱལ་མཚན་པ། ཐུབ་བསྟན་ཡངས་པ་ཅན་གྱི་གདན་ས་པ་ཆོས་རྗེ་ཐུགས་
རྗེ་དཔལ་བཟང་བ། གསང་ཕུ་ནེའུ་ཐོག་གི་གླིང་སྟོད་སྨད་ཀྱི་གདན་ས། ཨེ་ཝཾ་
ཆོས་ལྡན་གྱི་གདན་ས་པ་ཆོས་རྗེ་ལྷ་མཆོག་སེང་གེ་བ་དང་། ཆོས་རྗེ་ཀུན་དགའ་
མཆོག་ལྡན་པ། དགེ་བའི་བཤེས་གཉེན་དངོས་གྲུབ་དཔལ་འབར་བས་མཚོན་
དེ་དག་ལས་ཀྱང་སློབ་མ་དང་། ཉིང་སློབ་བགྲང་བ་ལས་འདས་པས་འཛམ་
བུའི་གླིང་འདིར་སངས་རྒྱས་ཀྱི་བསྟན་པ་ཉིན་མོར་བྱེད་པའི་འོད་ལྟར་རྒྱས་པར་
མཛད་དོ། ། དེ་ལས་དམ་པ་འདི་ཉིད་ཀྱི་ལེགས་པར་བཤད་པའི་རྩོམ་གྱི་རྣམ་
གྲངས་ལ་ ཡང་། གཙུག་ ཏོར་ རྣམ་ པར་ རྒྱལ་ བའི་ བླ་ མའི་ བརྒྱུད་ པ་ དང་།
བཅོམ་ལྡན་འདས་མ་ཉིད་ལ་བསྟོད་པའི་རབ་ཏུ་བྱེད་པ། ཀུན་མཁྱེན་བསོད་
ནམས་སེང་གེའི་རྣམ་ཐར། གྲུབ་ཆེན་དཀོན་མཆོག་བློ་གྲོས་པའི་རྣམ་ཐར་རྩ་
འགྲེལ། རྗེ་བཙུན་དཀོན་མཆོག་འཕེལ་བའི་རྣམ་ཐར། ལམ་འབྲས་བུ་དང་
བཅས་པའི་རྡོ་རྗེ་ཚིག་རྐང་གི་རྣམ་བཤད། གཞུང་ཇི་ལྟ་བ་བཞིན་བཀྲི་བའི་
ཁྲིད་ཀྱི་གསུང་སྒྲོས། རྩ་བ་དང་ཡན་ལག་གི་དམ་ཚིག་རྣམས་ཀྱི་བཤད་པ་མདོ་
ཙམ་བརྗོད་པ། འཁོར་ལོ་བདེ་མཆོག་ནག་པོ་པའི་མངོན་རྟོགས། བདེ་མཆོག་
དཀར་པོའི་ཚེ་སྒྲུབ་ཀྱི་ཡི་གེ བདུད་རྩི་རིལ་བུ་སྒྲུབ་པའི་ཕྱག་ལེན་སོགས་ཆོས་
ཚན་བཞི་བཅུ་ལྷག་མཛད་དེ། དྲི་མ་མེད་པའི་རིང་ལུགས་ཡུན་དུ་གནས་པའི་
ཐབས་ལ་མངོན་པར་སྦྱོར་བ་ཆེས་ཕུལ་དུ་བྱུང་བ་ཉིད་ཡིན་ནོ། ། དེ་ལྟར་རྗེ་
འདི་ཉིད་ཀྱི་དགུང་ལོ་དྲུག་ཅུ་རེ་བཞི་པ་བོད་རབ་བྱུང་དགུ་པའི་མེ་ཕོ་བྱི་བའི་ལོ་
སྟེ་སྤྱི་ལོ་1516ལོའི་ཧོར་ཟླ་བཞི་པར་དཀྱིལ་འཁོར་རྒྱ་མཚོའི་མངའ་བདག་ཆོས་
རྗེ་ལྷ་མཆོག་སེང་གེ་བ་ཨེ་ཝཾ་ཆོས་ལྡན་གྱི་ཁྲི་ལ་མངའ་གསོལ་ཏེ། སྔ་གཞུག་
རྣམས་སུ་གསུང་ངག་རིན་པོ་ཆེ་ལམ་འབྲས་བུ་དང་བཅས་པ་ཚར་ལྔ་བཅུ་ང་
གཅིག་སོགས་དམ་པའི་ཆོས་ཀྱི་འཁོར་ལོ་བསམ་གྱིས་མི་ཁྱབ་པ་བསྐོར་ཏེ་གདུལ་
བྱ་དུ་མ་སྨིན་གྲོལ་གྱི་ལམ་ལ་བཀོད་དེ་མཐར་དགུང་གྲངས་བདུན་ཅུ་དོན་གཉིས་
]



པ་བོད་རབ་བྱུང་དགུ་པའི་ཤིང་ཕོ་སྤྲེལ་གྱི་ལོ་སྟེ་སྤྱི་ལོ 1524ལོར་བདེ་བ་ཅན་དུ་
གཤེགས་པ་ཡིན་ནོ། །
རྗེ་ལྷ་མཆོག་སེང་གེ
ཁོང་ནི་བོད་ རབ་བྱུང་བརྒྱད་པའི་ས་ཕོ་བྱི་བའི་ལོ་སྟེ་སྤྱི་ལོ་ 1468ལོར་
དཔལ་ལྡན་ས་སྐྱར་ཡབ་དཔོན་ནེ་ ཀུན་དགའ་རྒྱལ་ མཚན་དང་། ཡུམ་དགེ་
བསྙེན་དཀོན་ མཆོག་འབུམ་ གཉིས་ཀྱི་སྲས་སུ་ངོ་མཚར་བའི་ལྟས་དུ་མ་ དང་
བཅས་ཏེ་སྐུ་འཁྲུངས། སྐུ་ན་ཕྲ་མོའི་དུས་ནས་ཞི་དུལ་བག་ཡོད་དང་ལྡན་པས་
ཐ་མལ་གྱི་སྤྱོད་པ་ལས་རིང་དུ་འདས་ཤིང༌། བྱིས་པ་ལ་འཇུག་པའི་སྒོ་ནས་ཇི་
ལྟར་འབྱུང་བ་བཞིན་དུ་ཡོན་ཏན་གྱི་གཞི་མ་ཡི་གེ་ལ་སོགས་པ་ལ་བསླབ་པར་
མཛད་པས་ཚེགས་མེད་དུ་མཁྱེན་པ་བྱུང་ཞིང༌། ཀུན་མཁྱེན་གོ་བོ་རབ་འབྱམས་
པ་བསོད་ནམས་སེང་གེ་ལས་ རབ་ ཏུ་བྱུང་སྟེ་མཚན་ལྷ་མཆོག་སེང་གེ་གསོལ།
དེ་ནས་ ཨ་ ཞང་གི་བཞུགས་ གནས་ཉི་ལྡེ་བླ་བྲང་དུ་བཞུགས་ནས་གསན་སྦྱོང་
མཛད་ཅིང༌། སྐབས་ཤིག་དབུ་རྩེ་རྙིང་པར་ཀུན་མཁྱེན་ལས་དབུ་མ་ལུགས་ཀྱི་
སེམས་བསྐྱེད་དང༌། སྒོ་རུམ་དུ་རྗེ་བཙུན་གྱི་སྐུ་འདྲའི་ མདུན་དུ་ཀྱེ་རྡོར་མན་
ངག་ལུགས་རྡུལ་ཚོན་གྱི་དཀྱིལ་འཁོར་དུ་དབང་བསྐུར་ཐོབ། དེ་ཕྱིར་ཉིན་བསེ་
འབག་གི་དྲུང་དུ་ལྕམ་དྲལ་གྱི་རྗེས་གནང་ཐོབ་སྐབས་ངོ་མཚར་བའི་ལྟས་དུ་མ་
བྱུང་ཞིང་དབང་བཀའ་ཆོས་དུ་མ་གསན་ཅིང་། དེ་ལས་ཁྱད་པར་དུ་རྗེ་སངས་
རྒྱས་རིན་ཆེན་ཀྱི་ཞབས་ཀྱི་པདྨོར་གཏུགས་ཏེ་གསུང་ངག་གཙོ་བོར་གྱུར་པའི་
ཆོས་གསན་པའི་རྣམ་གྲངས་ལ། རྗེ་བཙུན་དགེས་མཛད་རྡོ་རྗེ་ཡབ་དང་ཡུམ་གྱི་
དཀྱིལ་འཁོར་དུ་སོ་སོའི་དབང་གི་མངོན་རྟོགས་དང་ལྡན་པའི་སྒོ་ནས་ཐབས་
རྒྱུད་ཀྱི་ཐོག་མ་རྒྱུ་དུས་ཀྱི་དབང་བསྐུར་བ་དང་། གཞུང་བཞིན་རྒྱས་པ་གཞུང་
ཇི་ལྟ་བ་བཞིན་དུ་བཀྲི་བའི་གཞུང་ཤིང་གི་ཁྲིད་གསན་ནས། ཐོག་མ་ཉིད་དུ་བླ་



མ་ཚད་མ་རྒྱ་གར་པ་དང་བོད་ཀྱི་རྣམ་ཐར་གཉིས། ཉམས་མྱོང་ཚད་མ་ལ་
གཞུང་ཤིང་སོཔ།ས་ཉེར་དགུ ། བསྟན་བཅོས་ཚད་མ་ལ་གཉག་མ་སོགས་ཉེར་
བཞི། ལུང་གི་ཚད་མ་ལུང་སྦྱོར་བཞི། མན་ངག་ཕྲ་མོའི་རྐང་གྲངས་ཏེ་ཆོས་སྣ་
དྲུག་ཅུར་གྲགས་པ་རྣམས་དང་། གཞན་ཡང་ལམ་སྐོར་ཕྱི་མ་བརྒྱད། ཀྱེ་རྡོ་རྗེ་
བཀའ་བབས་ཕྱི་མ་གསུམ་དང༌། དེ་དག་དང་འབྲེལ་བའི་ཆོས་སྣ་སུམ་ཅུ་སོ་
དགུ སྒྲུབ་ཐབས་བརྒྱ་རྩ་རྒྱ་མཚོ། མདོ་སིལ་བུ་བཅུ་བདུན། ཆོས་ཆུང་བརྒྱ་
རྩ་ལ་སོགས་པ་བུམ་པ་གང་བྱོའི་ཚུལ་དུ་གསན་པར་མཛད་ཅིང་། གཞན་ཡང་
ཟུར་ཆོས་པ་དང༌། དྲུང་ནས་དོན་གྲུབ་ཤེས་རབ་པ་དང་། རྒྱལ་བ་དཀའ་ཐུབ་
པ་ད་ང་། ཆོས་རྗེ་གློ་བོ་མཁན་ཆེན། མུས་ཆེན་སངས་རྒྱས་རིན་ཆེན། གཏིང་
ཁེབས་བྱ་བཏང་བ་སོགས་མཁས་ཤིང་གྲུབ་པ་བརྙེས་པའི་ཡོངས་འཛིན་དམ་པ་
དུ་མ་བསྙེན་ནས་མདོ་སྔགས་རིག་གནས་དང་བཅས་པ་ལ་གསན་སྦྱོང་མཐར་
ཕྱིན་མཛད། དགུང་ལོ་ཉེར་དྲུག་པ་ཆུ་མོ་གླང་གི་ལོར་དཔལ་ཨེ་ཝཾ་གི་གཙུག་
ལག་ཁང་ དུ་ རྗེ་ སངས་ རྒྱས་ རིན་ཆེན་ གྱིས་ མཁན་པོ་དང༌། བྱ་ བཏང༌ ཀུན་
དགའ་མཆོག་ལྡན་གྱིས་ལས་སློབ་མཛད་དེ་དད་པའི་དགེ་འདུན་འདུས་པའི་
དབུས་སུ་བསྙེན་པར་རྫོགས་པའི་དགེ་སློང་གི་སྡོམ་པ་ཡང་དག་པར་བཞེས། རྗེ་
སངས་རྒྱས་རིན་ཆེན་གྱིས་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་
འབྱུང་གནས་ཆོས་ཀྱི་ཁྲི་ལ་མངའ་གསོལ་ནས་ཐོག་མར་ལྷ་དཀར་པོ་འབའ་ཞིག་
གི་རྗེས་གནང་མཛད་པ་ནས་བཟུང༌། ཨེ་ཝཾ་པའི་བསྟན་པ་ལ་དར་རྒྱས་ཤིན་ཏུ་
ཆེ་བ་བྱུང་ཞིང༌། འཆད་རྩོད་རྩོམ་གསུམ་གྱི་སྒོ་ནས་སྐལ་ལྡན་གྱི་ལས་སློབ་དུ་མ་
སྨིན་པར་མཛད་ཅིང་། ཐར་རྩེར་བྱོན་ཏེ་གསང་ཐབས་སུ་བདུད་རྩིའི་རིལ་བུ་
བསྒྲུབ་དུས་ཚོབ།ས་འཁོར་གྱི་ལྷག་གཏོར་ལ་དམར་གཉིས་ཀྱིས་རྟག་ཏུ་ལེན་པ་
བྱུང་ཞིང་། བདུད་རྩིའི་རིལ་བུ་གྲུབ་པའི་རྟགས་ངོ་མཚར་བ་ཆེན་པོ་དུ་མ་བྱུང་
བས་འགྲོའི་དོན་དཔག་མེད་བྱུང་། ཡི་དམ་དང་ཆོས་སྐྱོང་དུ་མའི་ཞལ་གཟིགས་
ཤིང་ལུང་བསྟན་དུ་མ་ཐོབ་སྟེ་བསྟན་འགྲོ་དོན་རྒྱ་ཆེར་མཛད་དེ་མཐར་དགུང་ལོ་
88



དྲུག་ཅུ་རེ་བརྒྱད་པ་བོད་རབ་དགུ་པའི་ཤིང་མོ་ལུག་གི་ལོ་སྟེ་སྤྱི་ལོ 1535ལོར་
དགོངས་པ་ཆོས་དབྱིངས་སུ་གཤེགས་པ་ཡིན་ནོ། །
ངོར་ཆེན་དཀོན་མཆོག་ལྷུན་གྲུབ།
ཁོང་ནི་བོད་རབ་བྱུང་བརྒྱུད་པའི་མེ་མོ་སྦྲུལ་གྱི་ལོ་སྟེ་སྤྱི་ལོ་1497ལོར་
གཙང་ས་སྐྱ་རུ་ས་སྐྱའི་གཉན་གྱི་བླ་བྲང་དུ་ཡབ་མ་ཅིག་སྲིད་རྒྱལ་སོགས་བོན་
སྲུང་བྲན་དུ་འཁོར་བའི་གྲུབ་ཐོབ་ཀུན་འགྲུབ་དར་དང་། ཡུམ་ལྷ་མོ་བུ་འདྲེན་
གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས་ཤིང་མཚན་
ལྷ་རྒོད་དར་དུ་གསོལ། དགུང་ལོ་བདུན་པར་ཀློག་གི་སློབ་དཔོན་དཔལ་ལྡན་
ཆོས་སྐྱོང་གིས་ཀློག་ཕུལ་བས་བརྡ་བསྟན་པ་ཙམ་གྱིས་མཁྱེན་ཅིང་། གཞོན་ནུ་
ཉིད་ནས་ཆོས་ཀྱི་བག་ཆགས་ཆེ་བ་དང་དམ་པའི་སྤྱོད་པས་དུས་འདའ་བར་
གནས་ཤིང་ཀྱེ་རྡོར་རྒྱུད་གསུམ། ཀུན་ཏུ་དགོས་པའི་གཞུང་བདུན་དང༌། དག་
ལྡན་གུར་རྒྱན་གནད་ཀྱི་གསལ་བྱེད་དེ་རྒྱུད་གསུམ་གྱི་འགྲེལ་བ་གསུམ་རྣམས་
ཐུགས་སུ་བཟུང་སྟེ་ཤིན་ཏུ་བྱང་བར་མཛད། དགུང་ལོ་བཅུ་གསུམ་པར་ངོར་དུ་
རྗེ་དཀོན་མཆོག་འཕེལ་ བ་དང༌། གློ་བོ་མཁན་ཆེན་ སོགས་མཁན་སློབ་དགེ་
འདུན་དང་བཅས་པ་ལས་བསྟན་པའི་རྩ་བ་དགེ་བསྙེན་དང་དགེ་ཚུལ་གྱི་སྡོམ་པ་
རྣམ་པར་དག་པ་མནོས་ཏེ་མཚན་དཀོན་མཆོག་ལྷུན་གྲུབ་ཏུ་གསོལ། དགུང་ལོ་
ཉི་ཤུ་པར་མུས་ཆེན་སངས་རྒྱས་རིན་ཆེན་གྱིས་མཁན་པོ་དང༌། རྗེ་བྱ་བཏང་བ་
དང༌། རྗེ་ལྷ་མཆོག་སེང་གེ ཆོས་ལུང་པ་བྲན་ལས་དབང་ཕྱུག་སོགས་དད་
པའི་དགེ་འདུན་གྲངས་ཚང་གི་དབུས་སུ་བསྙེན་པར་རྫོགས་པའི་དགེ་སློང་གི་
སྡོམ་པ་བཞེས་ཤིང༌། གོང་སྨོས་ཀྱི་བླ་མ་དེ་དག་དང་། བྱ་བཏང་ཀུན་དགའ་
མཆོག་ལྡན། མཁས་གྲུབ་ལྷ་དབང་བློ་གྲོས། ས་ལོ་འཇམ་དབྱངས་ནམ་མཁའ་
བརྟན་པ། མུས་ ཆེན་ ནམ་ མཁའ་ དཔལ་ བཟང་ ལ་ སོགས་ པའི་ མཁས་ གྲུབ་



གཉིས་ལྡན་གྱི་དམ་པ་དུ་མའི་ཞབས་རྡུལ་སྤྱི་བོར་བླངས་ཏེ། གཞུང་ལུགས་རྒྱུ་
མཚོའི་ཕ་རོལ་ཏུ་སོན་ཏེ་མཁས་པའི་གྲགས་པ་ནོར་འཛིན་སྒེག་མོའི་ཁྱོན་ཀུན་ཏུ་
ཁྱབ་པར་གྱུར། རྗེ་སངས་རྒྱས་རིན་ཆེན་གྱིས་བདག་རྐྱེན་མཛད་དེ་མུས་སུ་བདེ་
དགྱེས་སོགས་ཀྱི་བསྙེན་སྒྲུབ་མཐར་ཕྱིན་གནང་སྟེ་གྲུབ་པའི་རྟགས་མཚན་དུ་མ་
མངོན་དུ་གྱུར། དགུང་ ལོ་ ཉེར་ ལྔ་ པ་ ནས་ ངོར་ གྱི་ ཟུར་ འཆད་ མཛད་ ཅིང་།
དགུང་ལོ་ སོ་ བརྒྱད་ པ་ བོད་ རབ་ བྱུང༌ དགུ་ པའི་ ཤིང་ ཕོ་ རྟ་ ཡི་ ལོ་ སྟེ་ སྤྱི་ ལོ་
1534ལོར་ངོར་ ཨེ་ ཝཾ་ ཆོས་ ལྡན་ གྱི་ གསེར་ ཁྲི་ མཐོན་ པོ་ ལ་ མངའ ་ གསོལ་ ཏེ།
གསུང་ངག་རིན་པོ་ཆེ་ལམ་འབྲས་བུ་དང་བཅས་པ་ཚར་སུམ་ཅུ་རྩ་གསུམ་ཙམ་
དང་། རྡོ་རྗེ་ཕྲེང་བ་ཚར་དུ་མ་དང་། གཞན་ཡང་དབང་བཀའ་གྲངས་མེད་པ་
དང་། ལམ་ སྐོར་ཕྱི་མ་ བརྒྱད་ ཀྱི་ ཁྲིད་ ཚར་དུ་མ་བསྩལ་ཏེ། མཁས་བཙུན་
བཟང་གསུམ་དང༌། འཆད་རྩོད་རྩོམ་གསུམ་སོགས་རྣམ་པར་དཀར་བའི་ཕྲིན་
ལས་ཀུན་ལ་གསལ་ཞིང་། དེའི་ཚེ་གདན་ས་ཡས་མན་དང། ཉང་རོང་མུས་
དབུས་ནཱ་ལེ་དྲ་སོགས་ཡུལ་གྲུ་ཐ་དད་དུ་རྣམ་དཀར་མཛད་པ་འཆད་རྩོད་རྩོམ་
གསུམ་གྱི་རྒྱུ་ལ་བརྟེན་ནས། འབྲས་བུ་སློབ་བུ་ཇི་ལྟར་བསྐྲུན་ཞེ་ན། རིག་པའི་
གནས་ལྔ་ལ་མཁས་ཤིང་ཚུལ་ཁྲིམས་རྣམ་པར་དག་པས་བཙུན་པའི་མཆོག་ཏུ་
གྱུར་པ་མང་པོའི་དད་པ་དང་མོས་པའི་གཙུག་གི་ནོར་བུ་ཞབས་ཟུང་གུས་པས་
བསྟེན་པའི་སློབ་མ་ནི་འདི་ལྟ་སྟེ། ས་སྐྱ་པ་འཇམ་དབྱངས་ཀུན་དགའ་བསམ་
འགྲུབ་བཀྲ་ཤིས་རྒྱལ་མཚན་དཔལ་བཟང་པོ་དང་། ས་སྐྱ་བ་ཆེན་པོ་སྔགས་
འཆང་ངག་ གི་ དབང་ པོ་ ཀུན་ དགའ་ རིན་ཆེན་བཀྲ་ཤིས་ རྒྱལ་ མཚན་ དཔལ་
བཟང་པོ་དང༌། གནས་ལྔ་རིག་པའི་པཎ་ཆེན་ལྷ་དབང་བློ་གྲོས། མདོ་སྔགས་
སྨྲ་བའི་དབང་པོ་སངས་རྒྱས་སེང་གེ ཀུན་མཁྱེན་འཇམ་དབྱངས་ཤེས་རབ་
རྒྱལ་མཚན། མཁན་ཆེན་ཀུན་དགའ་ལྷུན་གྲུབ་སོགས་མདོར་ན་དབུས་གཙང་
ཁམས་གསུམ་མངའ་རིས་དང་བཅས་པར་དགོན་ཆེན་གྱི་མཁན་པོ། གྲྭ་ཚང་གི་
སློབ་དཔོན། ས་སྐྱ་འཁོན་གྱི་གདུང་རྣམས་དང་། རིན་སྤུངས་ལ་སོགས་དཔོན་



ས
རིགས་རྣམས་ཀྱིས་མཚོན། ནམ་མཁའ་དྭངས་བ་ལ་ཉི་ཟླ་སྐར་གསུམ་བཀྲ་བ་
ལྟར་རྗེ་འདིའི་སློབ་མའི་ཚོགས་ཀྱིས་ཁྱབ་ཅིང་། གཞན་ཡང་ལེགས་པར་བཤད་
པའི་རྩོམ་གྱི་སྐོར་ལ་ཡང༌། འདྲེན་མཆོག་ཆོས་ཀྱི་རྒྱལ་པོའི་དཀོན་མཆོག་འཕེལ་
ལ་བསྟོད་པ་སྨྲ་རྒྱུན་མེ་ཏོག་དཀར་པོའི་ཕྲེང་བ། འཁོར་ལོ་བདེ་མཆོག་གི་བླ་མ་
བརྒྱུད་པའི་གསོལ་འདེབས། ས་སྐྱའི་གདུང་རབས་ཡ་རབས་ཁ་རྒྱན། སངས་
རྒྱས་ཀྱི་བསྟན་རྩིས། འདྲེན་མཆོག་ཆོས་ཀྱི་རྒྱལ་པོ་རྣམ་ཐར། གསན་ཡིག་ཐུབ་
བསྟན་རྒྱས་པའི་ཉིན་བྱེད། གསུང་ངག་རིན་པོ་ཆེ་དམིགས་རིམ་དང་མཐུན་
པའི་གསོལ་འདེབས། གསུང་ངག་རིན་པོ་ཆེའི་ལམ་ཁྱེར་གྱི་སྨོན་ལམ་བདུད་
རྩིའི་སྙིང་པོ། མན་ངག་གི་བརྡ་འགྲོལ་ཟབ་དོན་སྣང་བ། མངོན་པར་རྟོགས་
པའི་དོན་ཉུང་ངུའི་ངག་གིས་སྟོན་པ་ལྗོན་ཤིང་མཛེས་རྒྱན། ཡོངས་རྫོགས་དགེ་
བསྙེན་གྱི་བསླབ་བྱ། བརྒལ་ཞིང་བརྟག་པའི་ལམ་མཐའ་བྲལ་བདུད་རྩིའི་རོལ་
མཚོ། ཀུན་གཞིའི་སྐབས་ཀྱི་དཀའ་གནད་གསལ་བྱེད་སོགས་ཀྱིས་མཚོན་བླ་མ་
ཡི་དམ་གྱི་བསྟོད་པ་ཆོས་འབྱུང་དང་། རྣམ་ཐར། བསྟན་བཅོས། བརྒལ་
ལན། དཀའ་གནད། སྒྲུབ་ཐབས། གདམས་ངག ཉམས་མགུར། བཀའ་
ཤོག་སོགས་ཚིགས་ལྷུག་དང་ཚིགས་བཅད་ཀྱི་ལམ་ནས་དྲངས་བའི་ཆོས་ཚན་
བརྒྱ་དང་བདུན་ཅུ་དོན་བདུན་པོ་པོད་ཆེན་པོ་གསུམ་དུ་བསྡུས་ཏེ་རྗེས་འཇུག་
གདུལ་བྱའི་གསོས་སུ་བཞག་སྟེ། རྣམ་དཀར་གྱི་མཛད་པ་བཟང་པོས་དཔལ་
ལྡན་ས་སྐྱ་བའི་བསྟན་པ་ཉི་མ་ཤར་བ་ལྟར་གསལ་བར་མཛད་པའི་གྲགས་པ་རྒྱུ་
མཚོའི་མཐར་ཐུག་པར་གྱུར་ཏེ་མཐར་དགུང་གྲངས་དྲུག་ཅུ་རེ་གཅིག་པ་བོད་
རབ་བྱུང་དགུ་པའི་མེ་མོ་སྦྲུལ་གྱི་ལོ་སྟེ་སྤྱི་ལོ་1557ལོར་དགོངས་པ་གཞི་དབྱིངས་
སུ་བསྡུ་བའི་ཚུལ་བསྟན་པ་ཡིན་ནོ། །
0}



ངོར་ཆེན་སངས་རྒྱས་སེང་གེ
ཁོང་ནི་བོད་རབ་བྱུང་བརྒྱད་པའི་ཤིང་ཕོ་བྱི་བའི་ལོ་སྟེ་སྤྱི་ལོ་1504ལོར་
དཔལ་ལྡན་ས་སྐྱའི་གུ་ར་བདེ་ལྡན་དུ་ཡབ་ཚེ་དབང་དཔལ་འབྱོར་དང་། ཡུམ་
གཡུང་དྲུང་སྲས་འཛོམས་གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་
ཏེ་སྐུ་འཁྲུངས་ཤིང་མཚན་ལྷ་མོ་ཚེ་རིང་དུ་གསོལ། དགུང་ལོ་བརྒྱད་པར་རྗེ་
ཡོངས་འཛིན་དཀོན་མཆོག་འཕེལ་ས་སྐྱའི་བླ་བྲང་ཤར་དུ་ཕེབས་པ་ལས་བསྟན་
པའི་རྩ་བ་ཡོངས་རྫོགས་དགེ་བསྙེན་གྱི་སྡོམ་པ་དང༌། ཚེ་དཔག་མེད་ཀྱི་དབང་
སོགས་ཞུས། འབྲི་ཀློག་སོགས་བརྡ་བསྟན་པ་ཙམ་གྱིས་མཁྱེན་པ་བྱུང༌། དགུང་
ལོ་བཅོ་བརྒྱད་པར་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་
གནས་སུ་བྱོན་ནས་རྗེ་སངས་རྒྱས་རིན་ཆེན་གྱིས་མཁན་པོ་དང༌། རྗེ་ལྷ་མཆོག་
སེང་གེས་ལས་སློབ་མཛད་དེ་དད་པའི་དགེ་འདུན་གྲངས་ཚང་གི་དབུས་སུ་རབ་
ཏུ་བྱུང་སྟེ་མཚན་སངས་རྒྱས་སེང་གེ་ཞེས་གསོལ། ཐུབ་བསྟན་རྣམ་རྒྱལ་དུ་བྱོན་
ནས་རབ་འབྱམས་སྨྲ་བ་ཆོས་གྲགས་རྒྱ་མཚོ་དང༌། བློ་གྲོས་རབ་ཡངས་སོགས་
དགེ་བའི་བཤེས་གཉེན་དུ་མ་བསྟེན་ཏེ་རྒྱུ་མཚན་ཉིད་ཐེག་པའི་སྐོར་ལ་གསན་
སྦྱོང་མཐར་ཕྱིན་མཛད། དེ་ནས་དཔལ་ལྡན་ས་སྐྱར་ས་ལོ་འཇམ་དབྱངས་ཆེན་
པོ་དབུ་ལ་བཞུགས་པའི་འདུས་པ་རྒྱ་མཚོ་ལྟ་བུའི་དབུས་སུ་རབ་འབྱམས་གྲྭ་སྐོར་
རྣམ་གཞག་མཛད་དེ་མཁས་པའི་གྲགས་པ་ནོར་འཛིན་སྒེག་མོའི་ཁྱོན་ཀུན་ཏུ་
ཁྱབ་པར་གྱུར། དཔལ་ཨེ་ཝཾ་དུ་རྗེ་ལྷ་མཆོག་སེང་གེས་མཁན་པོ་དང་། རྗེ་བློ་
གྲོས་རབ་ཡངས་པས་སློབ་དཔོན། གཉའ་ལོས་གསང་སྟོན། རྗེ་དཀོན་མཆོག་
ལྷུན་གྲུབ་པས་དུས་བསྒོ་བ་མཛད་ནས་བསྙེན་པར་རྫོགས་པའི་དགེ་སློང་གི་སྡོམ་
པ་ཡང་དག་པར་ བཞེས་ཤིང་། དེ་ནས་རྣལ་འབྱོར་གྱི་དབང་ཕྱུག་གི་སྤྲུལ་པ་
མུས་ཆེན་ སངས་ རྒྱས་ རིན་ཆེན་དང༌། རྗེ་ ལྷ་ མཆོག་ པ་ དང་། ས་ལོ་འཇམ་



དབྱངས་ནམ་མཁའ་བརྟན་པ། གཉའ་ལོ་བདག་ཆེན་ངག་གྲགས། བདག་
ཆེན་ནམ་མཁའ་དོན་གྲུབ། རི་བ་ཀུན་དགའ་མཆོག་ལྡན། བཞི་ སྡེ་ཆོས་རྗེ་
འཇམ་དབྱངས་ནམ་མཁའ་བརྟན་པ། རྗེ་དཀོན་མཆོག་ལྷུན་གྲུབ། མཁས་པ་
ལྷ་དབང་བློ་གྲོས། ཆོས་རྗེ་ཤཱཀྱ་འོད་ཟེར་སོགས་དགེ་བའི་བཤེས་གཉེན་གསེར་
རུ་ལྷུན་པོ་ཚར་ དུ་དངར་བ་ལྟ་བུ་ དུ་ མ་ ལས་ མདོ་ སྔགས་ གཞུང་ལུགས་རབ་
འབྱམས་གྱི་ཕ་རོལ་ཏུ་སོན་པར་མཛད་ཅིང༌། གཞན་ཡང་བསམ་པ་ཇི་ལྟ་བ་
བཞིན་མཁྱེན་ཅིང་སྒོམ་པའི་དོན་ཡང་མངོན་དུ་གྱུར། དགུང་ལོ་ཉེར་ལྔ་པ་ནས་
ཆོས་འཆད་པའི་སྒོ་ཕྱེ། སྐྱེད་ཚལ་དང་། ཆུ་འདུས། མུས་སྟོད། ཐུབ་བསྟན་
ཡངས་པ་ཅན། ཐུབ་བསྟན་རྣམ་རྒྱལ་སོགས་སུ་སྤྱན་དྲངས་ནས་ཆོས་ཀྱི་འཁོར་
ལོ་བསྐོར་ཏེ་འགྲོ་དོན་རྒྱ་ཆེར་མཛད་ཅིང་། ག་ཡ་དྷུ་རའི་སྒྲུབ་ཕུག་ཟར་བྱང་
ཕུག་རྣམས་སུ་གནས་མཇལ་དང་འགྲོ་དོན་མཛད། ཁྱད་པར་བྱང་ཕུག་ཇོ་བོའི་
དྲུང་དུ་དགེ་འདུན་ལྔ་བརྒྱ་ སྐོར་ གྱིས་ སྨོན་ ལམ་ ཉི་ ཤུ་ཙམ་ གནང་བ་ལ་ལན་
མཛད་ཅིང་མུས་གསང་སྔགས་གླིང་གི་མཁན་པོ་གནང༌། དགུང་ལོ་ང་བཞི་པ་
བོད་རབ་བྱུང་དགུ་པའི་མེ་མོ་སྦྲུལ་གྱི་ལོ་སྟེ་སྤྱི་ལོ་1557ལོའི་ཟླ་བ་དགུ་པའི་ཉི་ཤུ་
གཅིག་ལ་རྗེ་དཀོན་མཆོག་ལྷུན་གྲུབ་སྐུ་གཤེགས་ནས་ལོ་དེའི་སྨིན་དྲུག་ཟླ་བའི་
ཡར་ཚེས་བཅུ་ གསུམ་ ལ་ དཔལ་ ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་
འབྱུང་གནས་ཆོས་ཀྱི་ཁྲི་འཕང་མཐོན་པོ་ལ་ཞབས་ཀྱི་པདྨོ་ཉེ་བར་བཀོད་ཅིང་།
དཔལ་ལྡན་ས་སྐྱ་པ་ངག་དབང་ཀུན་དགའ་རིན་ཆེན་སོགས་ཀྱིས་བཀྲ་ཤིས་པའི་
མེ་ཏོག་འཐོར། ཨེ་ཝཾ་གདན་སར་ཆོས་འཁོར་བསྐོར་བཞིན་དུའང༌། འབྲས་
ཡུལ་སྐྱེད་ཚལ། རྒྱ་མཁར་རྩེ། ནཱ་ལེན་དྲ། ལོ་དགོན། ཆུ་ ཤུལ་ཕག་གདོང་།
གཉུག་ལ་སྐྱེད་ཚལ་གོང་འོག གཅེད་ལུང་རྫོང་དཀར། སྣར་ཐང་། ཞྭ་ལུ།
ཕོ་བྲང་བསམ་འགྲུབ་རྩེ་སོགས་སུ་སྤྱན་དྲངས་ནས་ཆོས་ཀྱི་འཁོར་ལོ་བར་མེད་དུ་
བསྐོར་ནས་འགྲོ་དོན་རྒྱ་ཆེན་པོ་མཛད་ཅིང་། ཨེ་ཝཾ་ཉིད་དུ་དུས་ཆོས་ཀྱི་འཛིན་
སྐྱོངས་སོགས་བརྗོད་ཀྱིས་མི་ལངས་པའི་རྣམ་པར་དཀར་བའི་ཕྲིན་ལས་རླབས་



པོ་ཆེ་མཛད་དེ། གསུང་ངག་རིན་པོ་ཆེ་ལམ་འབྲས་བུ་དང་བཅས་པ་ཚར་བཅུ་
བདུན་གྱི་ཐོག་དྲངས་ བས་འཆད་པ་དང་། ཕ་རོལ་གྱི་ལོག་རྟོག་བཟློག་པའི་
རྩོད་པའི་རིག་པ་དང༌། མཁས་པའི་ཡིད་དབང་འཕྲོག་པའི་རྩོམ་པའི་རིམ་པ་
ལ་ཡང་། རྒྱལ་བའི་བསྟན་པ་ཡུན་རིང་དུ་གནས་པ་དང་དངོས་དང་བརྒྱུད་
པའི་སློབ་མ་དོན་དུ་གཉེར་བ་རྣམས་ལ་འཕྲལ་དང་ཡུན་དུ་ཕན་པའི་སླད་དུ་
ལེགས་པར་བཤད་པ་གསར་དུ་མཛད་པ་ལ། གཉན་ཆེན་པོ་སོགས་ལ་བསྟོད་པ།
རྗེ་རང་ལ་བསྟོད་པ། ཀུན་རིག་བརྒྱུད་འདེབས། དམར་ཁྲིད་བརྒྱུད་འདེབས།
ཞུ་བ་པོ་སོ་སོའི་ངོར་བསྟོད་པ་འགའ་ཞིག གདམས་པ་ཁ་ཡར། སྐྱབས་འགྲོའི་
བཤད་པ། བདེ་མཆོག་དྲིལ་བུ་པའི་བྱིན་རླབས་བྱ་ཚུལ། ནག་པོའི་རིམ་བཞིའི་
ཁྲིད་ཡིག ཐུགས་རྗེ་ཆེན་པོའི་དམར་ཁྲིད་ཀྱི་ཁྲིད་ཡིག ལྷ་སོ་ལྔའི་སྒྲུབ་ཐབས་
བྱ་ཚུལ་དང༌། མདོ་ཁམས་སུ་འབུལ་བསྐུལ་བ་སོགས་ལ་སྔར་མེད་པའི་ལེགས་
བཤད་སོགས་ཀྱང་བརྩམ་པར་མཛད་དེ། འཁོར་ལོ་གསུམ་བསྡུ་དངོས་བཞི་
སོགས་རྒྱལ་བའི་སྲས་ཀྱི་རྣམ་ཐར་རྒྱ་མཚོ་ལྟ་བུ་ལ་མངའ་དབང་འབྱོར། དེ་
ལས་དམ་པ་འདི་ཉིད་ཀྱི་གསུང་གི་གསང་བའི་བདུད་རྩི་གསོལ་ནས་བསྟན་པའི་
བྱ་བ་མཛད་པའི་དགེ་བའི་བཤེས་གཉེན་གྱིས་སྟོད་མངའ་རིས། བར་དབུས་
གཙང་། སྨད་མདོ་ཁམས་དང་བཅས་པ་ཁྱབ་པར་གྲངས་མེད་པ་བཞུགས་ཤིང་
ཐུགས་དམ་ཉམས་ལེན་མཛད་དེ་སྒྲུབ་པའི་རྒྱལ་མཚན་འཛིན་པའང་དུ་མ་བྱོན་
པས་ནོར་ འཛིན་ སྒེག་ མོ་ ལ་ ཡང་ ངལ་ བར་ བྱས། གཞན་ ཡང་ འགྲོ་ མགོན་
འཕགས་པའི་ སྐུའི་རྣམ་འཕྲུལ་དུ་ངེས་པའི་གཏན་ཚིགས་གསུམ་ཡོད་པ་དང༌།
ཆོས་སྐྱོང་རྣམས་བྲན་དུ་ཁོལ། ཡི་དམ་དུ་མའི་ཞལ་གཟིགས་ཤིང་ལུང་བསྟན་དུ་
མ་ཐོབ་ཅིང་གྲུབ་པའི་མཚན་མ་དུ་མ་མངོན་དུ་གྱུར་ཏེ་མཐར་དགུང་ལོ་དྲུག་ཅུ་
རེ་དགུ་པ་བོད་རབ་བྱུང་བཅུ་པའི་ས་མོ་སྦྲུལ་གྱི་ལོ་སྟེ་སྤྱི་ལོ་1569ལོར་གཟུགས་
སྐུའི་བཀོད་པ་ཆོས་དབྱིངས་སུ་བསྡུ་བའི་ཚུལ་བསྟན་པ་ཡིན་ནོ། །



མཁས་གྲུབ་ཤེས་རབ་རྒྱལ་མཚན།
ཁོང་ནི་བོད་རབ་བྱུང་བརྒྱད་པའི་ཤིང་མོ་གླང་གི་ལོ་སྟེ་སྤྱི་ལོ་1505ལོར་
མདོ་ཁམས་གུ་ཚ་ཞེས་པའི་ཡུལ་དུ་ཡབ་དད་པ་དང་སྙིང་རྗེ་ཆེ་ཞིང་ང་རྒྱལ་ལ་
སོགས་པ་ཆུང་ལ་རྣམ་དཔྱོད་དང་ལྡན་པ་ཕན་པོ་དར་དང་། ཡུམ་ཁ་ན་མ་ཐོ་བ་
མེད་ཅིང་སྐྱེ་བས་ཐོབ་པ་དང་སྦྱོར་བ་ལས་བྱུང་བའི་ཡོན་ཏན་དུ་མས་བརྒྱན་པ་
ཨ་མཆོག་མ་ཞེས་བྱ་བའི་སྲས་སུ་ངོ་མཚར་བའི་དགེ་མཚན་དུ་མ་དང་བཅས་ཏེ་
སྐུ་འཁྲུངས་ཤིང་མཚན་ཕན་པོ་བུ་ཞེས་གསོལ། དེ་ནས་ན་ཚོད་དང་མཐུན་པའི་
ཞལ་ཟས་ཕུན་སུམ་ཚོགས་པ་དག་གིས་སྐྱེད་བསྲིངས་ཏེ། ཀློག་ཡིག་གྲངས་རྩིས་
ལ་སོགས་པ་ལ་ཐོགས་པ་མེད་ཅིང་། ལྷག་པར་དུ་ངེས་འབྱུང་དང་སྐྱོ་ཤས་དྲག་
པོ་རྒྱུན་མི་ཆད་པ་ཐུགས་ལ་འཁྲུངས་བས། འཁོར་བ་ལ་བཙོན་ར་དང་། ཐར་
པ་ལ་ཁང་བཟང་ལྟ་བུའི་འདུ་ཤེས་ཀྱིས་ཁྱིམ་ནས་ཁྱིམ་མེད་པར་རབ་ཏུ་འབྱུང་
བར་བཞེད་ པའི་ གུས་ པ་དང༌། རྟག་ པའི་སྦྱོར་བ་དྲག་ ལ་ རྒྱུན་མི་ཆད་ པས།
དགུང་ལོ་དགུ་པར་མཁན་པོ་གྲུབ་པ་དང་རིག་པའི་ཡོན་ཏན་དུ་མ་ལ་མངའ་
མཛད་པའི་ཆོས་ཀྱི་རྗེ་ ཤཱཀྱ་རྒྱལ་མཚན་པའི་ཞལ་སྔ་ནས་རབ་ཏུ་བྱུང་བ་དགེ་
ཚུལ་གྱི་སྡོམ་པ་རྣམ་པར་དག་པ་མནོས་ཤིང་མཚན་ཤེས་རབ་རྒྱལ་མཚན་ཞེས་
གསོལ། གཞན་ཡང་དགེ་བསྙེན་གྱི་སྡོམ་བརྒྱད་རྩ་འགྲེལ་དང་། དབུ་མའི་
ལུགས་ཀྱི་སེམས་བསྐྱེད། ཀུན་རིག་ལ་སོགས་པའི་དབང་ཁྲིད་དུ་མ་གསན་ཅིང་།
དེ་ནས་བརྩམས་ཏེ་ལྷག་པ་ཚུལ་ཁྲིམས་ཀྱི་ཕུང་པོ་མིག་གི་འབྲས་བུ་བས་ཀྱང་
གཅེས་པར་བསྲུངས། དགུང་ལོ་བཅུ་དགུ་པར་དཔལ་ཨེ་ཝཾ་ཆོས་ལྡན་ཡོན་ཏན་
རིན་པོ་ཆེ་དུ་མའི་འབྱུང་གནས་ཀྱི་ཆོས་གྲྭ་ཆེན་པོར་ཕེབས་ཏེ། སྐྱེ་དགུ་མཐའ་
དག་གི་ཕན་བདེའི་བྱ་བ་ལ་ཁྱུ་མཆོག་གླང་པོ་ཆེན་པོའི་གནས་ཐོབ་པ་ཆོས་ཀྱི་རྗེ་
དཀོན་མཆོག་སེང་གེ་པའི་ཞལ་སྔ་ནས་ཀྱི་དྲུང་དུ་བྱོན་ནས་ཕྱག་རྟེན་རྣམས་ཕུལ་
96



ཞིང་ཐོས་བསམ་སྒོམ་གསུམ་ལ་སོགས་པའི་བསླབ་བྱ་ནན་ཆགས་པ་མཛད་ཅིང་།
དགུང་ལོ་ཉེར་གཅིག་པར་ཆོས་རྗེ་ལྷ་མཆོག་དཔལ་བས་མཁན་པོ་དང་། གཉན་
ཆེན་གྲགས་པ་བློ་གྲོས་ཀྱིས་ལས་སློབ་མཛད་དེ་དད་པའི་དགེ་འདུན་བཅུ་ཕྲག་དུ་
མའི་དབུས་སུ་བསྙེན་པར་རྫོགས་པ་དགེ་སློང་གི་སྡོམ་པ་རྣམ་པར་དག་པ་བཞེས།
དེ་ལྟར་ངེས་ པར་ལེགས་ པའི་ ལམ་ ལ་ གཅིག་ ཏུ་ གཞོལ་ཞིང་། ལྷག་ པ་ ཚུལ་
ཁྲིམས་ངུར་སྨྲིག་གི་གོས་ཀྱིས་རབ་ཏུ་མཛེས་པར་མཛད་ནས། སླར་ཡང་ཆོས་རྗེ་
ལྷ་མཆོག་སེང་གེ་དང་། ཆོས་ཀྱི་རྗེ་འཇམ་དབྱངས་སངས་རྒྱས་རིན་ཆེན། ས་
ལོ་འཇམ་པའི་དབྱངས་ཀུན་དགའ་བསོད་ནམས་གྲགས་པ་རྒྱལ་མཚན་དཔལ་
བཟང་པོ། གཞུང་བརྒྱ་སྨྲ་བའི་དབང་པོ་ཆོས་ཀྱི་རྗེ་པཎ་ཆེན་དངོས་གྲུབ་དཔལ་
འབར། ས་སྐྱ་པ་སྔགས་འཆང་ངག་གི་དབང་པོ་ཀུན་དགའ་རིན་ཆེན་བཀྲ་ཤིས་
རྒྱལ་མཚན་དཔལ་བཟང་པོ། རྗེ་རྡོ་རྗེ་འཆང་སངས་རྒྱས་སེང་གེ རྗེ་ནམ་
མཁའ་དབང་ཕྱུག ཆོས་ཀྱི་རྗེ་རིན་པོ་ཆེ་དཀོན་མཆོག་གྲགས་པ་སོགས་སྐྱེས་
ཆེན་དམ་པ་མཁས་པ་དང་གྲུབ་པ་བརྙེས་པ་དུ་མའི་ཞབས་རྡུལ་ཡུན་རིང་དུ་
བསྟེན་ཏེ། གསུང་ངག་རིན་པོ་ཆེ་ལམ་འབྲས་བུ་དང་བཅས་པས་མཚོན་དབང་།
རྗེས་གནང༌། བྱིན་རླབས། རིག་ གཏད། ཁྲིད་ བཤད་ བཀའ་ ལུང་ སོགས་
གསུང་གི་བདུད་རྩི་ངོམས་པ་མེད་པར་གསོལ་བས། ལུང་རིགས་མན་ངག་གི་
གནད་ཤིན་ཏུ་ཟབ་ཅིང་ཕྲ་བ་དག་ལ་ཡང་དཔྱོད་པར་ནུས་པའི་བློ་གྲོས་གསལ་
བ་དང་།: དགེ་བའི་བཤེས་གཉེན་ལ་སྟོན་པའི་འདུ་ཤེས་ཀྱི་དད་པ་རྩེ་གཅིག་པ་
ཉིད་དང༌། ཚིག་དོན་ཤེས་པར་འདོད་པའི་དོན་གཉེར་གྱི་བརྩོན་པ་བླ་ན་མེད་
པ་མངའ་ བའི་ སྟོབས་ ཀྱིས། མཁས་ པ་རྣམས་ ལ་ ཡོངས་ སུ་ གྲགས་ པའི་ མདོ་
སྔགས་རིག་གནས་དང་བཅས་པའི་ཤེས་བྱའི་གནས་ཕལ་ཆེར་ཀུན་ཆུབ་པར་
མཛད་ནས། དེ་ དག་ གི་ དོན་ ཐུགས་ ཉམས་ སུ་ ཇི་ ལྟར་ བཞེས་ པའི་ ཚུལ་ ལ།
ལམ་གྱི་རྩ་བ་དམ་ཚིག་དང་སྡོམ་པ་སྲོག་གི་དབང་པོ་ལྟར་གཅེས་པར་འཛིན་
པའི་སྒོ་ནས། ཉེས་ལྟུང་གི་དྲི་མས་ནམ་ཡང་མ་གོས་ཤིང་། གཉིས་འཛིན་གྱི་ .
96



འཁྲུལ་བ་ཐམས་ཅད་ཉེ་བར་ཞི་བའི་ཆོས་ཀྱི་དབྱིངས་སྤྲོས་བྲལ་ནམ་མཁའ་ལྟ་བུ་
དང༌། རྟེན་ཅིང་འབྲེལ་བར་འབྱུང་བ་སྒྱུ་མ་ལྟ་བུའི་ཆོས་ཅན་རང་རིག་པའི་ཡེ་
ཤེས། དེ་ ཉིད་དང༌ གཞན་ དུ་ བརྗོད་དུ་མེད་པར་མཁྱེན་ པའི་ འཁོར་ འདས་
དབྱེར་མེད་ཀྱི་ཉམས་ལེན་གྱི་གནད་ཟབ་མོ་དང་མ་བྲལ་བའི་ངང་ནས། དངོས་
གྲུབ་ཐམས་ཅད་ཀྱི་རྩ་བ་ལམ་ཟབ་མོ་བླ་མའི་རྣལ་འབྱོར་གཙོ་བོར་གྱུར་པའི་
མཚན་བཅས་དང་། མཚན་མེད་ཀྱི་ཐུགས་དམ་གྱི་རིམ་པ་དུ་མ་ཞིག་ལ་དུས་
རྟག་ཏུ་བརྩོན་པ་ལྷུར་མཛད་ཅིང་། ཁྱད་པར་དུ་དཔལ་དགྱེས་པ་རྡོ་རྗེའི་གཞི་
བསྙེན་དང༌། གཤེད་དམར་ལ་ སོགས་པ་ཡི་དམ་དུ་མའི་བསྙེན་པ་བཅུ་ཆའི་
སྦྱིན་སྲེག་དང་བཅས་པ་དང་། ཐ་མལ་གྱི་སྣང་བ་དང༌། ལྷར་ཞེན་གྱི་རྟོག་པས་
ནམ་ཡང་མི་གཡོ་བར་འཇའ་ལུས་རྡོ་རྗེ་ལྟ་བུའི་སྐུ་དང་། ངག་རང་བྱུང་གི་ཡེ་
ཤེས་སྔགས་སུ་ཤར་བ་དང༌། སེམས་རྟོག་མེད་ཆོས་སྐུ་བདེ་བ་ཆེན་པོའི་ཡེ་ཤེས་
འབའ་ཞིག་ཏུ་ཤར་བའི་དྲོད་རྟགས་དང་བཅས་པ་མཐར་ཕྱིན་པར་མཛད་དེ།
དགུང་ལོ་ཉེར་ལྔ་པར་མཁན་ཆེན་ རྡོ་ རྗེ་འཆང་ཆེན་པོ་ལྷ་མཆོག་སེང་གེ་ལ་
སོགས་པས་བཀའ་གནང་ནས་སྔ་གཞུག་རྣམས་སུ་དཔལ་ཨེ་ཝཾ་ཆོས་ལྡན་གྱི་དབུ་
མཛད་དང༌། ཚོགས་དཔོན་གྱི་ཁུར་བཞེས། དགུང་ལོ་སོ་བདུན་པར་མཁན་
པོར་དགོངས་གྲོལ་ཞུས་ནས། མདོ་ཁམས་སུ་བྱོན་ནས་གདུལ་བྱ་སོ་སོ་ལམ་ཡང་
དག་པ་ལ་བཀོད་པའི་ཕྱིར་གསུང་ངག་རིན་པོ་ཆེ་ལམ་འབྲས་བུ་དང་བཅས་པ་
དང༌། རྡོ་རྗེ་ཕྲེང་བའི་རྗེས་གནང་དང༌། བྱིན་རླབས་བསམ་གྱིས་མི་ཁྱབ་པ་
བསྩལ་ནས་ གདུལ་ བྱ་ དུ་ མ་ མཐོང་ ཐོས་ དྲན་ རེག་ གི་ ལམ་ དུ་ བཀོད་ ཅིང་།
དགུང་ལོ་ཞེ་ལྔ་པ་བོད་རབ་བྱུང་དགུ་ པའི་ས་མོ་བྱ་ཡི་ལོ་སྟེ་སྤྱི་ལོ་1549ལོར་
དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མ་འབྱུང་གནས་ཆོས་གྲྭར་ཕྱིར་
ཕེབས་ཏེ་དུས་ཇའི་ཁ་གསོ་དང་། རྗེའི་དྲུང་དུ་འབུལ་བ་སྟོབས་ཆེན་སྦྱར་ནས།
གཟིམས་ཁང་ཤར་ཁང་དུ་བཞུགས་ཏེ་ཟུར་ཆོས་པའི་གཙོ་བོར་མཛད་པ་ནས་
བཟུང་སྐུ་མྱ་ངན་ལས་མ་འདས་བར། སྟོད་མངའ་རིས། སྨད་མདོ་ཁམས། །
95



བར་དབུས་གཙང་གི་གདུལ་བྱ་སྐལ་བ་དང་ལྡན་པ་སྤྲིན་བཞིན་དུ་འདུས་པ་
རྣམས་ལ་རང་གི་བློ་དང་འཚམ་པའི་ཆོས་ཀྱི་སྦྱིན་པ་རྒྱ་ཆེན་པོ་རྒྱུན་ཆད་མེད་
པར་གནང་སྟེ། མཛད་པ་དང་ཕྲིན་ལས་རྣམ་པར་དག་པའི་དྲི་བཞོན་གྱིས་
ཕྱོགས་མཐའ་ཡོངས་སུ་ཁྱབ་པར་གྱུར་པ་ལ་བརྟེན་ནས་བསྟན་པ་དང་། བསྟན་
འཛིན་ལ་ཕུ་དུད་དུ་མཛད་པའི་ས་སྐྱོང་མིའི་དབང་པོ་བྱང་པ་བདག་པོ་དུས་
འཁོར་པ་ལ་སོགས་པ་དུ་མས་ཀྱང་མཆོད་ཡུལ་གྱི་ཕུད་དུ་བཀུར་ཞིང༌། གངས་
ཅན་གྱི་ཁྲོད་ན་ཆེ་ཞིང་ཆེ་བར་གྲགས་པའི་མཁས་པ་དང་གྲུབ་པ་བརྙེས་པའི་
སྐྱེས་བུ་དམ་པ་ཐམས་ཅད་ཀྱིས་ཀྱང་མངོན་པར་ཁེངས་པའི་མདུད་པ་ཐམས་
ཅད་བཀྲོལ་ཏེ། ཉིད་ཀྱི་ཞབས་ཟུང་རྙོག་པ་མེད་པ་སྤྱི་བོའི་གཙུག་ཏུ་གུས་པས་
བླངས་ཏེ། རྡོ་རྗེ་འཛིན་པ་དུ་མའི་གཙུག་རྒྱན་ཆོས་ཀྱི་རྗེ་བློ་གྲོས་རྒྱལ་མཚན།
མདོ་སྔགས་རབ་འབྱམས་སྨྲ་བའི་དབང་པོ་ཆོས་རྗེ་དཀོན་མཆོག་བློ་གྲོས། སྐྱེད་
ཚལ་མཁན་ཆེན་བྱམས་པ་བཀྲ་ཤིས་གྲགས་པ་རྒྱལ་མཚན་སོགས་སློབ་ཚོགས་
བགྲང་ལས་འདས་པའི་མཁས་གྲུབ་ཀྱི་སློབ་མ་དུ་མ་བསྐྲུན་ཅིང༌། གཞན་ཡང་
ཆོས་སྡེ་དུ་མའི་མཁན་པོ་དང་། དགོན་པ་སོ་སོའི་བླ་མ་དང་། གྲྭ་ཚང་ཐ་དད་
ཀྱི་སློབ་དཔོན་དང་། བློ་གསལ་དུ་མའི་འདྲེན་པ་དང༌། མི་ཆེན་མང་པོའི་བླ་མ་
སོགས་བསམ་གྱིས་མི་ཁྱབ་པ་ཞིག་བཞུགས་པ་མ་ཟད། འདུལ་བ་ལག་ལེན་གྱི་
ཆོ་ག་གཞི་གསུམ་སྣང་བྱེད། བར་དོའི་ཆོས་བཤད། རྣམ་རྒྱལ་སྟོང་མཆོད་ཀྱི་
ཆོག་བསྒྲིགས། རྡོ་རྗེ་ཕྲེང་བའི་སྒྲུབ་དཀྱིལ་གྱི་ཟུར་འདེབས། རྗེ་དཀོན་མཆོག་
རྒྱལ་མཚན་གྱི་བསྟོད་པ་སོགས་སྒྲུབ་ཐབས། བསྟོད་ཚོགས། དྲིས་ལན་སོགས་
ཆོས་ཚན་ སོ་ལྔ་རྗེས་འཇུག་གདུལ་བྱའི་གསོས་སུ་བཞག་ཅིང༌། རྡོ་རྗེ་འཆང་
ཆེན་པོ་སངས་རྒྱས་སེང་གེ་བ་སྐུ་གཤེགས་ནས་དཔལ་ཨེ་ཝཾ་པའི་གདན་སའི་ཁུར་
བཞེས་མཛད་དགོས་ཚུལ་ཆོས་ཁྲིམས་ལས་ཚན་སོགས་ཀྱིས་རྒྱུ་མཚན་ཕུལ་ཡང་།
ཐུགས་མངོན་ཞེན་གྱི་ཆགས་སྡང་དུ་སོང་དོགས་པས་ཞལ་བཞེས་མ་གནང་ཞིང་།
ཆོས་འཆད་སྔར་བཞིན་བགྱིས་གསུངས་པ་ལྟར་དགུང་གྲངས་དྲུག་ཅུ་རེ་དྲུག་པ་
98



བོད་རབ་བྱུང་བཅུ་པའི་ལྕགས་ཕོ་རྟ་ཡི་ལོ་སྟེ་སྤྱི་ལོ་1570ལོར་མཁན་ཚབ་གནང་
ནས་དུས་ཆོས་གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་གདམས་
ངག་ཡོངས་སུ་རྫོགས་པ་དང་། དེ་དག་དང་འབྲེལ་བའི་སེམས་བསྐྱེད་དང༌།
དབང་བསྐུར། བྱིན་རླབས་དང་མན་ངག ལུང་དང་ ལག་ལེན་གྱི་རིམ་པ་
རྣམས་ཤིན་ཏུ་ཞིབ་ཅིང་རྒྱས་པར་བསྩལ་ཏེ་གདུལ་བྱ་དུ་མ་སྨིན་གྲོལ་གྱི་ལམ་ལ་
བཀོད། མཐར་དགུང་གྲངས་དྲུག་ཅུ་རེ་དགུ་པ་བོད་རབ་བྱུང་བཅུ་པའི་ས་མོ་
བྱ་ཡི་ལོ་སྟེ་སྤྱི་ལོ་1573ལོར་ཞིང་འདིའི་གདུལ་བྱ་རེ་ཞིག་རྫོགས་ཏེ་གཟུགས་སྐུའི་
བཀོད་པ་བསྡུས་ནས་རྣམ་ ཀུན་ མཆོག་ ལྡན་ གྱི་ སྟོང་ པ་དང༌། མཆོག་ ཏུ་ མི་
འགྱུར་བའི་བདེ་བ་ཆེན་པོ་རོ་མཉམ་པའི་འོད་གསལ་ཕྱག་རྒྱ་ཆེན་པོའི་ངང་དུ་
བཞག་པའི་ཚུལ་བསྟན་པ་ཡིན་ནོ། །
རྗེ་དཀོན་མཆོག་དཔལ་ལྡན།
ཁོང་ནི་བོད་རབ་བྱུང་དགུ་པའི་མེ་ཕོ་ཁྱི་ཡི་ལོ་སྟེ་སྤྱི་ལོ་1526ལོར་དཔལ་
ལྡན་ས་སྐྱའི་ གཉན་ ཁང་སར་དུ་ཡབ་ལྷ་ མོ་ དར་དང་། ཡུམ་ དཔལ་ལྡན་བུ་
དགའ་གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས་ཤིང་
མཚན་ཚེ་བརྟན་དོན་གྲུབ་ཏུ་གསོལ། དགུང་ལོ་བཅུ་གསུམ་པར་དཔལ་ཨེ་ཝཾ་
ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་སུ་བྱོན་ཏེ། དཀོན་མཆོག་
ལྷུན་གྲུབ་ཀྱིས་མཁན་པོ་དང་། ཆོས་རྗེ་དགེ་ལེགས་བཤེས་གཉེན་པས་ལས་སློབ་
མཛད་ནས་རབ་ཏུ་བྱུང༌། དགུང་ལོ་བཅུ་དྲུག་ནས་ཉེར་བཞིའི་བར་འབྲས་ཡུལ་
སྐྱེད་ཚལ་དུ་ཀུན་མཁྱེན་ཤེས་རབ་འོད་ཟེར་ལས་རྒྱུ་མཚན་ཉིད་ཐེག་པའི་སྐོར་ལ་
བསླབ་སྦྱངས་མཐར་ཕྱིན་མཛད་ཅིང་། དེ་ནས་དཔལ་ལྡན་ས་སྐྱར་བྱོན་ཏེ་གྲྭ་
སྐོར་མཛད་ཅིང་མཁས་པའི་གྲགས་པ་བར་མེད་དུ་ཁྱབ་པར་གྱུར། དགུང་ལོ་
ཉེར་དགུ་ པར་ འཇམ་ དབྱངས་ ཤེས་ རབ་ འོད་ ཟེར་ གྱིས་ མཁན་ པོ་ མཛད་དེ་
99



གྲོགས་བྱེད་པའི་དགེ་སློང་དུ་མའི་དབུས་སུ་སྲིད་པར་སྨོན་པའི་འདུན་པ་ཐམས་
ཅད་མཆིལ་མའི་ཐལ་བ་བཞིན་དུ་སྤངས་ཏེ། བྱང་གྲོལ་ཐར་བའི་ཡོན་ཏན་གྱི་
ཤིང་རྟས་ཐུགས་རྒྱུད་ལེགས་པར་དྲངས་པའི་བསྙེན་པར་རྫོགས་པའི་དགེ་སློང་
གི་སྡོམ་པ་རྣམ་པར་དག་པ་མནོས་ཤིང་། རྗེ་དཀོན་མཆོག་ལྷུན་གྲུབ། སངས་
རྒྱས་སེང་གེ སྔགས་འཆང་ཆེན་པོ་ཤེར་འོད། བྱང་སེམས་དཀོན་རྒྱལ།. སྤྱན་
སྔ་དཀོན་མཆོག་སོགས་སྐྱེས་བུ་དམ་པ་མཁས་པ་དང་གྲུབ་པ་བརྙེས་པ་དུ་མའི་
ཞབས་རྡུལ་ཡུན་རིང་དུ་བསྟེན་ཅིང་། གསུང་གི་བདུད་རྩི་ངོམས་པ་མེད་པར་
གསོལ་བས་ལུང་རིགས་མན་ངག་གི་གནད་ཤིན་ཏུ་ཟབ་ཅིང་ཕྲ་བ་དག་ལ་ཡང་།
དཔྱོད་པའི་ནུས་པའི་བློ་གྲོས་གསལ་བ་དང་། དགེ་བའི་བཤེས་གཉེན་ལ་སྟོན་
པའི་འདུ་ཤེས་ཀྱིས་དད་པ་རྩེ་གཅིག་པ་ཉིད་དང༌། ཚིག་དོན་ཤེས་པར་འདོད་
པའི་དོན་གཉེར་གྱི་བརྩོན་པ་བླ་ན་མེད་པ་མངའ་བའི་སྟོབས་གྱིས་མཁས་པ་
རྣམས་ལ་ཡོངས་སུ་གྲགས་པའི་ཤེས་བྱའི་གནས་ལུགས་ཕལ་མོ་ཆེ་ཀུན་ཆུབ་པར་
མཛད་ནས། སྒྲུབ་པ་ཉམས་ལེན་ལ་རྩེ་གཅིག་ཏུ་གཞོལ། དགུང་ལོ་སུམ་ཅུ་སོ་
གྲངས་ནས་དཔལ་ཨེ་ཝཾ་གཙོ་བོར་གྱུར་པའི་གནས་རྣམས་སུ་འཆད་ཉན་མཛད་
ཅིང་། དགུང་ལོ་བཞི་བཅུ་རྩ་བཞི་པ་བོད་རབ་བྱུང་བཅུ་པའི་ཆུ་མོ་སྦྲུལ་གྱི་ལོ་སྟེ་
སྤྱི་ལོ་1569ལོར་རྗེ་སངས་རྒྱས་སེང་གེ་སྐུ་གཤེགས་ནས་ཤར་ཁང་ཤེས་རབ་རྒྱལ་
མཚན་སོགས་ཀྱིས་གསོལ་བ་བཏབ་པ་ལྟར་དཔལ་ཨེ་ཝཾ་ཆོས་ལྡན་ཡོན་ཏན་རིན་
པོ་ཆེ་དུ་མའི་འབྱུང་གནས་ཆོས་ཀྱི་ཁྲི་ལ་ཞབས་ཀྱི་པདྨོ་ཉེ་བར་བཀོད་དེ་བསྟན་
པའི་བདག་པོ་ཆེན་པོར་མངའ་གསོལ། དེ་ནས་བརྩམས་ཏེ་ སྟོད་མངའ་རིས།
སྨད་མདོ་ཁམས། བར་དབུས་གཙང་ གི་ གདུལ་བྱ་སྐལ་ བ་ དང་ ལྡན་ པ་ སྤྲིན་
བཞིན་དུ་འདུས་པ་རྣམས་ལ་གསུང་ངག་རིན་པོ་ཆེ་ལམ་འབྲས་བུ་དང་བཅས་
པའི་གདམས་ངབ་ཚར་ཉི་ཤུ་ཙམ་གྱིས་ཐོག་དྲངས་པའི་གདུལ་བྱ་རང་རང་གི་བློ་
དང་འཚམ་པའི་ཆོས་ཀྱི་སྦྱིན་པ་རྒྱུན་ཆད་མེད་པར་བསྩལ་ཞིང་། གཞན་ཡང་
གཅེན་ལུང་རྫོང་དཀར་དཔོན་ཀུན་དགའ་བཟང་པོས་སྤྱན་དྲངས་ནས་འབྲིང༌
i00



མཚམས་དང་གཟར་སོགས་ཀྱི་ཆོས་སྡེ་རྣམས་སུ་བྱོན་ནས་གདུལ་བྱ་དུ་མ་སྨིན་
གྲོལ་གྱི་ལམ་ལ་བཀོད། བོད་ རབ་བྱུང་ བཅུ་ པའི་ས་མོ་ཡོས་ཀྱི་ལོ་ སྟེ་ སྤྱི་ལོ་
1579ལོར་བྲང༌ ཏི་ པཎ་ ཆེན་ ནམ་ མཁའ་ དཔལ་ བཟང༌ རྒྱལ་ ཚབ་ ཏུ་ མངའ་
གསོལ་ནས། འབྲུག་སྦྲུལ་རྟ་གསུམ་དུ་ངོར་པ་ལ་སྲི་ངན་གསུང་ནས་གཟིམས་
ཁང་ཕྲུག་གུར་བྱང་པ་བཀྲ་ཤིས་སྟོབས་རྒྱལ། སྤྱན་སྔ་དཀོན་མཆོག་རྒྱ་མཚོ་
བཅས་བྱོན་ནས་ཆོས་རྗེ་ཤར་པ་དང་བྱང་པ་བདག་པོ་གཉིས་སྤྱན་སྔ་རྗེས་མཁན་
པོ་དང་། འདྲེན་མཆོག་འདི་ལས་སློབ། བྲང་ཏི་པས་གསང་སྟོན་སོགས་མཛད་
ནས་བསྙེན་པར་རྫོགས་པའི་སྡོམ་པ་བསྩལ་ཞིང་། རྩེ་གདོང་གདུང་རྒྱུད་རིན་པོ་
ཆེ་དང་འཇམ་དབྱངས་ བསོད་ནམས་དབང་པོ་སོགས་བྱོན་ནས་འདོད་ཆོས་
མཇལ་འཕྲད་སོགས་ལུགས་ཟུང་རྒྱ་ཆེན་པོ་མཛད། དེ་ནས་སྟོད་ཕྱོགས་ས་སྐྱ་
， སོགས་སུ་བྱོན་ནས་རྩེ་གདོང་དུ་ལོ་གསུམ་གྱི་བར་དུ་སྐུ་མཚམས་བཞུགས་ཤིང་།
སླར་ཆུ་མོ་ལུག་གི་ལོ་སྟེ་སྤྱི་ལོ་1583ལོར་ཨེ་ཝཾ་གདན་སའི་ཁུར་བཞེས་པ་དང་
མཉམ་དུ། ཐུབ་བསྟན་ཡངས་པ་ཅན་སྤྱན་སྔར་མཇལ་བར་བྱོན་ཏེ་རྗེ་འདིས་
མུས་རབ་འབྱམས་པའི་ཆོས་ཀྱི་ཁྲིའི་སྟེང་ནས་བཀའ་ཆོས་དང་། ཚབ་ཚན་ཞོར་
ཐུབ་བསྟན་མཁན་ཆེན་ཆོས་འོད་པས་སྤྱན་དྲངས་ནས། ཀུན་མཁྱེན་གོ་རམ་
པའི་བཞུགས་ཁྲིའི་སྟེང་ནས་ཀྱང་ཆོས་ཀྱི་བདུད་རྩི་ཅི་རིགས་གནང་བས་མཚོན།
གཞན་ཡང་ཞྭ་ལུ་སོགས་སུ་བྱོན་ཏེ། འཆད་ཉན་གྱི་ཕྲིན་ལས་དུ་མ་སྤེལ་ཏེ་རྣམ་
པར་དག་པའི་འབྲས་བུ་མཁས་གྲུབ་ཀྱི་སློབ་མ་ཇི་ལྟར་བྱུང་ཚུལ་ལ། འཇམ་
དབྱངས་ཀུན་དགའ་བདེ་ལེགས་ གྲགས་པ་རྒྱལ་མཚན་དཔལ་བཟང་ པོ་ ཡབ་
སྲས་རྣམས་དང་། བྱམས་པ་ངག་དབང་བསོད་ནམས་དབང་པོ་གྲགས་པ་རྒྱལ་
མཚན། ཆོས་རྗེ་ནམ་མཁའ་དཔལ་བཟང༌། འབོམ་སྟོན་བྱམས་པ་ངག་དབང་
གྲགས་ པ། རིན་ ཆེན་ བཀྲ་ ཤིས། འབུམ་ རབ་འབྱམས་ པ་ རྒྱལ་ བ་ བློ་ གྲོས།
མངའ་རིས་སློབ་དཔོན་རིན་ཆེན་གྲུབ། ཁམས་པའི་སློབ་དཔོན་བསོད་ནམས་
ཆོས་འཕེལ་སོགས་མཁས་གྲུབ་ཀྱི་སློབ་མ་མཚན་ནས་བགྲང་དུ་མེད་པ་བརྒྱ་ཕྲག་
101



དུ་མ་བཞུགས་ཤིང་། གཞན་ཡང་སྟོད་མངའ་རིས། སྨད་མདོ་ཁམས། བར་
དབུས་གཙང་ལ་སོགས་པའི་ཆོས་གྲྭ་ཆེན་པོའི་མཁན་པོ་དང་། དགོན་པ་སོ་
སོའི་བླ་མ། གྲྭ་ཚང་ཐ་དད་ཀྱི་སློབ་དཔོན། བློ་གསལ་དུ་མའི་འདྲེན་པ་དང༌།
ཆེན་པོ་མང་པོ་བླ་མ་ལ་སོགས་པ་རྗེ་བཙུན་དམ་པ་འདི་ཉིད་ཀྱི་སློབ་མ་བསྟན་པ་
རིན་པོ་ཆེ་གསལ་བྱེད་དུ་གྱུར་པ་དུ་མ་བསྐྲུན་པ་མ་ཟད། ལེགས་པར་བཤད་པ་
རྩོམ་གྱི་ཕྲེང་བ་སྤེལ་བའི་ཚུལ་ཡང་། རྗེ་བཙུན་ཐམས་ཅད་མཁྱེན་པ་དཀོན་
མཆོག་ལྷུན་གྲུབ་ལ་བསྟོད་པ། འཇམ་པའི་དབྱངས་དཀོན་མཆོག་རྒྱ་མཚོའི་
བསྟོད་པ། མཚུངས་མེད་ཆོས་ཀྱི་རྗེ་ནམ་མཁའ་དཔལ་བཟང་པོ་ལ་བསྟོད་པ།
སོ་ཐར་བླ་མ་བརྒྱུད་པའི་གསོལ་འདེབས། དཀོན་མཆོག་གསུམ་ཆོས་སྲུང་དང་
བཅས་པ་ལ་མུ་ཏྲའི་ཕུད་ཕུལ་བའི་ཤིས་བརྗོད། ལམ་ཟབ་ཐུན་མོང་མ་ཡིན་པ་
ཉམས་སུ་ལེན་ཚུལ། ལམ་ཟབ་བླ་མ་མཆོད་པའི་ཆོ་ག་བྱིན་རླབས་ཆར་རྒྱུན།
བླ་མའི་རྣལ་འབྱོར་དང་སྤྱན་རས་གཟིགས་ཀྱི་སྒོམ་ལུང་འབོགས་ཚུལ། རྡོ་རྗེ་
ཚིག་རྐང་གི་བསྡུས་དོན་ཚང་བདེ་ཉུང་གསལ་གྱི་གསལ་བྱེད། མན་ངག་ཟབ་
མོའི་རྐང་གྲངས་འདྲེན་ཚུལ། ཚུལ་གསུམ་གསལ་བར་བྱེད་པའི་རྒྱན་གྱི་གོ་དོན་
ནོར་བུའི་ཕྲེང་མཛེས། དཔལ་ས་སྐྱ་པའི་ཆོས་སྲུང་རྣམས་ཀྱི་ཐུགས་དམ་བསྐང་
བའི་ཆོ་ག་ཕྲིན་ལས་མྱུར་འགྲུབ། ཐམས་ཅད་མཁྱེན་པ་དཀོན་མཆོག་ལྷུན་གྲུབ་
ཀྱི་རྣམ་པར་ཐར་པ་འདོད་དགུའི་ཆུ་གཏེར། སློབ་མ་ལ་གདམས་པའི་ཚིགས་
བཅད་སོགས་ ཆོས་ཚན་ སུམ་ ཅུ་ སོ་ བདུན་ རྗེས་ འཇུག་ གདུལ་ བྱའི་ གསོས་ སུ་
བཞག་ནས། གཞན་ཡང་རྒྱལ་བའི་སྐུ་གསུང་ཐུགས་རྟེན་དུ་མ་བཞེངས་ཤིང་།
དཔལ་ལྡན་ས་སྐྱས་གཙོ་བྱས་དབུས་གཙང་གི་གྲྭ་ས་རྣམས་སུ་མང་ཇ་བསྙེན་
བཀུར་སོགས་བགྲང་ལས་འདས་པར་མཛད་ཅིང་། དེ་ལྟར་འཆད་རྩོད་རྩོམ་
གསུམ་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་འདི་ཉིད་སྒོ་ཀུན་ནས་དར་ཞིང་
རྒྱས་པར་མཛད་དེ་མཐར་དགུང་གྲངས་དྲུག་ཅུ་རེ་ལྔ་པ་བོད་རབ་བྱུང་བཅུ་པའི་
ལྕགས་ཕོ་སྟག་གི་ལོ་སྟེ་སྤྱི་ལོ་1590ལོར་གཟུགས་སྐུའི་བཀོད་པ་ཆོས་དབྱིངས་སུ་
102



བསྡུ་བའི་ཚུལ་བསྟན་པ་ཡིན་ནོ།།
བྲང་ཏི་པཎ་ཆེན་ནམ་མཁའ་དཔལ་བཟང་།
ཁོང་ནི་བོད་རབ་བྱུང་དགུ་པའི་ཤིང་མོ་ལུག་གི་ལོ་སྟེ་སྤྱི་ལོ་1535ལོར་
དཔལ་ལྡན་ས་སྐྱའི་མདོ་བརྗོད་བཀྲ་ཤིས་གླིང་དུ་ཡབ་འཚོ་མཛད་ཀུན་དགའ་
དོན་གྲུབ་དང༌། ཡུམ་ལྷ་མོ་བུ་འདྲེན་གཉིས་ཀྱི་སྲས་སུ་ངོ་མཚར་བའི་ལྟས་དུ་མ་
དང་བཅས་ཏེ་སྐུ་འཁྲུངས་ཤིང་། སློབ་དཔོན་ཀུན་མཁྱེན་བཟང་པོས་ཁྲུས་དང་
སྲུང་འཁོར་མཛད་དེ་མཚན་ཆོས་སྐྱོང་དཔལ་འབྱོར་དུ་གསོལ། སྐུ་ན་ཆུང་ངུའི་
དུས་ནས་བྱིས་པའི་སྤྱོད་པ་མི་མངའ་ཞིང་རོང་པ་རྒ་ལོའི་དབོན་རིགས་སྔགས་
འཆང་བླ་མ་ངོར་པས་ཀློག་ཡིག་ཕུལ་བས་བརྡ་བསྟན་པ་ཙམ་གྱིས་ཐུགས་སུ་ཆུད།
སྐྱེད་ལྷས་སུ་རྗེ་བཙུན་བྲག་ཁུང་སོགས་སུ་མཉམ་འཇོག་དང་ཐོས་བསམ་མཛད།
འཇིག་རྟེན་མཐའ་དག་ལ་སྐྱོ་ཤས་དྲག་པོ་མངའ་བས་དབེན་གནས་དང་ཆོས་གྲྭ་
ལ་ཐུགས་ཤིན་ཏུ་དགྱེས་ཤིང༌། མུས་ཆེན་སངས་རྒྱས་རིན་ཆེན་གྱི་བུ་ཆེན་ནམ་
མཁའ་སངས་རྒྱས་ལྷས་རྫོང་དུ་ཕེབས་པར་རྗེ་འདི་དགུང་ལོ་བཅུ་གསུམ་པར་
བར་མ་རབ་བྱུང་དང་། ཀུན་རིག་གི་དབང་མནོས་ཏེ་མཚན་ནམ་མཁའ་དཔལ་
བཟང་གསོལ། མདོ་རྒྱུད་ལ་སློབ་གཉེར་གྱིས་དང་བསྟན་པ་ལ་ཕན་པ་སྲིད་
གསུངས། དེ་ནས་དགུང་ལོ་བཅུ་དྲུག་པར་མངོན་རྟོགས་རྒྱུན་འབྲེལ་པ་དང་
བཅས་པ། བརྟག་གཉིས་གུར་སོགས་གཞུང་དུ་མ་དང༌། ཀུན་རིག་སོགས་ཀྱི་
ཆོ་ག་དུ་མ་ལ་སློབ་གཉེར་མཛད་ཅིང་། ངོར་དུ་བྱོན་ཏེ་དགུང་ལོ་བཅུ་བདུན་པ་
ནག་པ་ཟླ་བའི་དུས་ཚེས་བཟང་པོ་ལ་ཐམས་ཅད་མཁྱེན་པ་དཀོན་མཆོག་ལྷུན་
གྲུབ་ཀྱིས་མཁན་པོ་དང༌། རྗེ་སངས་རྒྱས་སེང་གེས་ སློབ་དཔོན་དང༌། ཤེས་
རབ་སེང་གེས་གྲིབ་ཚོད་པ་སོགས་མཛད་དེ་དད་པའི་དགེ་འདུན་གྲངས་ཚང་གི་
དབུས་སུ་དགེ་ཚུལ་གྱི་སྡོམ་པ་རྣམ་པར་དག་པ་མནོས། སླར་དགུང་ལོ་ཉེར་
103



བཞི་པར་རྗེ་སངས་རྒྱས་སེང་གེས་མཁན་པོ་དང་། རྗེ་ཤར་ཁང་པས་ལས་སློབ།
དཀོན་མཆོག་དཔལ་པས་གསང་སྟེ་སྟོན་པ་དང་། རྗེ་དཀོན་མཆོག་རིན་ཆེན་
གྱིས་གྲིབ་ཚོད་མཛད་དེ་བསྙེན་པར་རྫོགས་པའི་དགེ་སློང་གི་སྡོམ་པ་ཡང་དག་
པར་བཞེས་ཤིང་། མཁན་པོ་དེ་དག་དང་སྔགས་འཆང་ངག་དབང་ཀུན་རིན།
གཉན་ཆེན་གྲགས་པ་བློ་གྲོས། ཆོས་རྗེ་བློ་གྲོས་གྲགས་པ། མངའ་རིས་བློ་གྲོས་
བཟང་པོ། བྱང་གླིང་ པ་ རིན་ཆེན་བཀྲ་ཤིས་ རྒྱལ་མཚན། ཚར་ཆེན་སོགས་
མཁས་པ་དུ་མའི་ཞབས་རྡུལ་སྤྱི་བོར་བླངས་ཏེ། དབང་། རྒྱུད། མན་ངག
རྗེས་གནང་། རིག་གཏད། ལུང་ སོགས་བགྲང་ ལས་ འདས་ པ་ གསན་ ཅིང་
མཐིལ་ཕྱིན་པར་མཛད། གཞན་ཡང་ཡབ་ལས་སྨན་གྱི་རྒྱུད་བཞི་སོགས་ཐུན་
མོང་རིག་གནས་སྐོར་གསན་སྦྱོང་མཛད་དེ་སྡོམ་པ་གསུམ་ལ་ཉེས་ལྟུང་གི་དྲི་མས་
མ་གོས་པས་ སྐུ་ ཤིན་ ཏུ་བཙུན་ཞིང་ཚུལ་ ཁྲིམས་ ཀྱི་ དྲི་བསུང་ དང་ ལྡན་ ཞིང༌།
ཏིང་ངེ་འཛིན་མ་སྐྱེ་པ་སྐྱེད་པ་དང༌། བོགས་འདོན་པ། ནད་གདོན་གྱིས་ཉེན་
པ་རྣམས་ལ་བྱིན་རླབས་ལྗགས་ཆབ་ཙམ་རེས་ཕན་པའི་ཡོན་ཏན་དུ་མ་དང་ལྡན་
ཞིང་། དགུང་ལོ་ཉེར་བཞི་ནས་སོ་ལྔའི་བར་རྗེ་སངས་རྒྱས་སེང་གེ་འབྲལ་མེད་
དུ་བསྟེན། རྗེ་སངས་རྒྱས་སེང་གེ་དག་པའི་ཞིང་དུ་གཤེགས་ཁར་ཐར་རྩེ་པར་
གནང་ནས། དགོངས་རྫོགས་ཀྱི་དཀའ་བ་དང་ལེན་དང༌། ཕྱག་རྫས་གང་ཡོད་
ཐམས་ཅད་བཏང་། དེ་ནས་དགུང་ལོ་ཞེ་ལྔ་པ་བོད་རབ་བྱུང་བཅུ་པའི་ས་མོ་
ཡོས་ཀྱི་ལོ་སྟེ་སྤྱི་ལོ་1579ལོར་རྒྱལ་ཚབ་དམ་པ་དཀོན་མཆོག་དཔལ་ལྡན་པས་
གཙོ་བོར་བཀའ་བསྩལ་ཞིང༌། དབུ་ཆེན་པོ་ཆོས་རྒྱལ་སོགས་དགེ་འདུན་ཐམས་
ཅད་ཀྱིས་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་ཀྱི་
གདན་སར་གསོལ་བ་བཏབ་སྟེ་རྡོ་རྗེ་འཆང་ཀུན་དགའ་བཟང་པོའི་གསེར་གྱི་ཁྲི་
འཕང་མཐོན་པོ་ལ་མངའ་གསོལ་ནས་ཆུ་ཕོ་རྟ་ཡི་ལོའི་བར་དུ་ཁུར་བཞེས་གནང་
སྟེ་སྔ་གཞུག་རྣམས་སུ་སྐལ་ལྡན་གྱི་གདུལ་བྱ་དུ་མ་ལ་མདོ་རྒྱུད་ཐམས་ཅད་ཀྱི་
སྙིང་པོ་ གསུང་ ངག་ རིན་པོ་ཆེ་ལམ་འབྲས་བུ་དང་ བཅས་ པའི་ གདམས་ངག་
104



ཡོངས་རྫོགས་ཚར་བཅུ་དྲུག་གིས་ཐོག་དྲངས་དེ་དག་དང་འབྲེལ་བའི་སེམས་ ་
བསྐྱེད། དབང་། བྱིན་རླབས། མན་ངག ལུང་། ལག་ལེན་སོགས་ནང་གི་
རིམ་པ་ཤིན་ཏུ་རྒྱས་པ་གནང་སྟེ་གདུལ་བྱ་དུ་མ་སྨིན་གྲོལ་གྱི་ལམ་ལ་བཀོད། ཆུ་
ཕོ་རྟ་ཡི་ལོ་སྟེ་སྤྱི་ལོ་1582ལོར་གདན་ས་རྗེ་བཙུན་དཀོན་མཆོག་དཔལ་ལྡན་ལ་
ཕུལ་ཏེ་ལོ་དེའི་ཟླ་བ་བཅུ་པའི་གཞུག་ནས་ཤིང་སྤྲེལ་ནག་ཟླའི་བར་སྐུ་མཚམས་
དམ་རྒྱ་མཛད་ཅིང་། སྐུ་མཚམས་གྲོལ་ནས་དཔལ་དུས་ཀྱི་འཁོར་ལོའི་དབང་
ཆོས་སོགས་དུ་མ་གནང་། དགུང་ལོ་ང་དྲུག་པ་ལྕགས་ཕོ་སྟག་གི་ལོ་སྟེ་སྤྱི་ལོ་
1590ལོར་རྗེ་དཀོན་མཆོག་དཔལ་ལྡན་སྐུ་གཤེགས་ནས་སླར་ཡང་གདན་སའི་
ཁུར་བཞེས། དེ་ལ་རྗེ་འདི་གང་དུ་བཞུགས་ཀྱང་ལོངས་སྤྱོད་ཆར་བཞིན་འབབ་
ཅིང་འཛིན་ཆགས་སོགས་གང་ཡང་མི་མངའ་བས་། རྡོ་རྗེ་ཕྲེང་བ་ཀྲི་ཡའི་ཁ་
སྐོང་དང་བཅས་པའི་ དཀྱིལ་འཁོར་བཞི་བཅུ་ཞེ་ལྔས་གཙོས་པའི་དཀྱིལ་ ཐང་
མང་པོ་དང༌། བླ་མ་གསུམ་གྱི་སྐུ་འདྲ་ལ་སོགས་པའི་བླ་མ་ཡི་དམ་གྱི་རྟེན་མང་
པོ་དང༌། གདན་ས་ཆེན་པོ་དཔལ་ལྡན་ས་སྐྱ། བྱང་ངམ་རིངས། བྱ་ རྒོད་
གཤོང༌། ཐུབ་བསྟན་རྣམ་རྒྱལ། འབྲས་ཡུལ་སྐྱེད་ཚལ་རྣམས་སུ་མང་ཇ་དང༌།
དགོན་གནས་འདི་ཉིད་དུ་མང་ཇ་ཉི་ཤུ་རྩ་གྲངས་དང༌། གྲལ་འགྱེལ་ཐེབས་ཉི་
ཤུ་ཙམ་གནང་བས་རྣམ་དཀར་གྱི་མཛདཔ་མཐའ་ཡས་པར་གྱུར། ལྷག་པར་དུ་
སྤྲེལ་ལོ་ཧོར་ཟླ་བརྒྱད་པའི་ཡར་ཚེས་སྐུ་མཚམས་བསྡམས་ཤིང༌། ཤིང་ལུག་གི་
དབྱུག་ཟླའི་ཚེས་ཉེར་གསུམ་ནས་གནམ་སྟོང་བར་བདུད་རྩིའི་རིལ་བུའི་སྒྲུབ་པ་
མཛད་པས་འཕེལ་ཆེ་བ་དང༌། དྲི་བསུང་ཕྱོགས་མཐར་ཁྱབ་ཅིང་། རི་དྭགས་
མང་པོ་འཁོར་བ་དང་། ལྷག་གཏོར་བཏང་བ་ཅེ་སྤྱང་གིས་མི་འཛེམ་པར་ལེན་
པ་སོགས་གྲུབ་པའི་རྟགས་མཚན་དུ་མ་མངོན་དུ་གྱུར། ཉིད་ཀྱི་རྒྱལ་ཚབ་ཏུ་
ཤར་ཆེན་བྱམས་པ་ཀུན་དགའ་རྒྱལ་མཚན་མངའ ་ གསོལ། མཁས་པའི་བྱ་བ་
རྣམ་གསུམ་ལ་མངའ་བརྙེས་པས་རྩ་བའི་བླ་མ་གསུམ་གྱིས་གཙོས་པའི་མཁས་
གྲུབ་དུ་མའི་བསྟོད་པ་དང་། བརྒྱུད་འདེབས་དུ་མ་དང་། རྣམ་ཐར། གསན་
105



ཡིག་དཔག་བསམ་ལྗོན་ཤིང་ལ་སོགས་པ་དང༌། དཔལ་རྡོ་རྗེ་ཕྲེང་བའི་མངོན་
དཀྱིལ་སྦྲགས་པ་དང་། ཞེན་པ་བཞི་བྲལ་གྱི་ཁྲིད་ཡིག འདུལ་བའི་ལས་ཆོག་
ལ་སོགས་པའི་ཡིག་སྣ་བཅུ་ཕྲག་བཅུ་ལྷག་ཙམ་མཛད་པ་དེ་དག་བཀའ་འབུམ་
པོད་གསུམ་དུ་བསྡུས་ཏེ་རྗེས་འཇུག་གདུལ་བྱའི་གསོས་སུ་བཞག་ཅིང༌། འཆད་
ཉན་གྱི་འབྲས་བུ་བསྟན་འཛིན་གྱི་སློབ་མ་ཡང་སྔགས་འཆང་གྲགས་པ་བློ་གྲོས་
ཡབ་སྲས་སོགས་གདན་ས་ཕྱོགས་ཀྱི་བླ་མ་རྣམས་དང༌། ཁྲི་ཆེན་ཀུན་དགའ་
བསོད་ནམས་ལྷུན་གྲུབ་སྐུ་མཆེད་སོགས་རྩེ་གདོང་ཕྱོགས་དང་། ཐུབ་བསྟན་
སྐྱེད་ཚལ་སོགས་མདོར་ན་རྗེ་རང་དང་དུས་ཐོག་མཚུངས་པ་དཔལ་ལྡན་ས་སྐྱ་
བའི་དགེ་བའི་བཤེས་གཉེན་མང་པོ་སློབ་མར་གྱུར་ཅིང་། ཁམས་མངའ་རིས་
རྣམས་སུ་ཡང་མཁས་གྲུབ་གཉིས་ལྡན་གྱི་སློབ་མ་བགྲང་ལས་འདས་པ་བྱུང་བ་
ཡིན་ནོ། ། དེ་ལྟར་དམ་པ་འདི་ཉིད་ཀྱིས་འཆད་རྩོད་རྩོམ་གསུམ་གྱི་སྒོ་ནས་རྒྱལ་
བའི་བསྟན་པ་ཉི་མ་ཤར་བ་ལྟར་དར་ཞིང་རྒྱས་པར་མཛད་དེ་མཐར་ དགུང་
གྲངས་དྲུག་ ཅུ་རེ་དགུ་ པ་ བོད་ རབ་བྱུང་བཅུ་པའི་ཆུ་ ཕོ་ སྟག་ གི་ལོ་ སྟེ་ སྤྱི་ལོ་
1602ལོར་གཟུགས་སྐུའི་བཀོད་པ་ཆོས་དབྱིངས་སུ་བསྡུས་པ་ཡིན་ནོ། །
ཤར་ཆེན་བྱམས་པ་ཀུན་དགའ་བཀྲ་ཤིས།
ཁོང་ནི་བོད་རབ་བྱུང་དགུ་པའི་ས་ཕོ་རྟ་ཡི་ལོ་སྟེ་སྤྱི་ལོ་1558ལོར་དཔལ་
ལྡན་ས་སྐྱའི་ཤར་ལོགས་ཀྱི་གུ་ར་བླ་བྲང་དུ་ཡབ་ཀུན་དགའ་ཡེ་ཤེས་དང་། ཡུམ་
དབང་ལྡན་རྒྱལ་མོ་གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་
འཁྲུངས་ཤིང་ཡབ་ཀྱིས་མཚན་ཀུན་དགའ་དཔལ་འབྱོར་དུ་གསོལ། དགུང་ལོ་
བདུན་བརྒྱད་ཙམ་ནས་དགེ་སློང་གཡུ་ཐོག་པ་ཞེས་བྱ་བ་ལས་འབྲི་ཀློག་སོགས་
བརྡ་བསྟན་པ་ཙམ་གྱིས་མཁྱེན། དགུང་ལོ་དགུ་བཅུའི་དུས་རྩ་རྒྱུད་བརྟག་པ་
གཉིས་པ་དང་ཚུལ་ ལྗོན་སོགས་ཐུགས་ལ་བྱང་བར་བཟུང་། དགུང་ལོ་ བཅུ་
106



གཅིག་པར་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་སུ་
བྱོན་ཏེ་དཔལ་ཀྱེ་རྡོ་རྗེ་སྒྲུབ་དཀྱིལ་སོགས་ཐུགས་སྦྱངས་མཛད། རྗེ་སངས་རྒྱས་
སེང་གེའི་དྲུང་ནས་གསུང་ངག་རིན་པོ་ཆེ་ལམ་འབྲས་བུ་དང་བཅས་པ་ཡོངས་
རྫོགས་དང༌། རྒྱུད་བརྟག་པ་གཉིས་པའི་བཤད་པ་སོགས་ཆོས་དང་འཇིག་རྟེན་
གཉིས་ཀྱི་བཀའ་དྲིན་བསྩལ། ལོ་དེའི་ནག་པ་ཟླ་བའི་ཚེས་ཉི་ཤུའི་ཉིན་མཁན་
པོ་སངས་རྒྱས་སེང་གེ་དང་། སློབ་དཔོན་རྗེ་ཤར་ཁང་པ། དུས་བསྒོ་བ་བྲང་ཏི་
ནམ་མཁའ་དཔལ་བཟང་སོགས་ལས་ རབ་ ཏུ་བྱུང་སྟེ་མཚན་ཀུན་དགའ་བཀྲ་
ཤིས་གསོལ། གཞན་ཡང་མཚུངས་མེད་དཀོན་མཆོག་དཔལ་ལྡན་པ་ཨེ་ཝཾ་པའི་
གདན་སར་ཕེབས་པས་དེ་ཉིད་ཀྱི་ཐུགས་སྲས་སྤྱན་གྱི་འབྲས་བུ་ལྟར་འཚོ་ཞིང་
ཆོས་ཐམས་ཅད་བུམ་པ་གང་བྱོའི་ཚུལ་དུ་གསན་པར་མཛད། དགུང་ལོ་བཅུ་
གསུམ་པར་ཤར་ཁང་པས་མཁན་ཚབ་མཛད་པའི་དྲུང་དུ་ཡང་དམ་ཆོས་དུ་མ་
གསན། དགུང་ལོ་ བཅུ་ དྲུག་ པ་ ནས་ བཟུང་ སྟེ་ གསུང་ ཆོས་ གསན་ པ་ དང་།
ཐུགས་སྦྱོང་དང་། ཐུགས་དམ་མ་ཆག་པའི་ངང་ནས་ཨེ་ཝཾ་པའི་ཟུར་ཆོས་པ་
མཛད་དེ། ཁམས་ མངའ་རིས་ དབུས་གཙང་ གི་ ཕྱོགས་ རྣམས་ སུ་ འདུས་ པ་
རྣམས་ལ་གང་འདོད་ཀྱི་ཆོས་ཀྱི་འཁོར་ལོ་བསྐོར། རྗེ་དཀོན་མཆོག་དཔལ་ལྡན་
གྱིས་བདེ་མཆོག་ནག་པོ་པའི་རྡུལ་ཚོན་དུ་དབང་གནང་ནས་ལྕགས་ལ་གསེར་
ཚགས་དངུལ་ཚགས་ཡོད་པའི་ཁ་ཊཾ་ག་གནང་སྟེ་ཁྱེད་ཀྱི་བདེ་མཆོག་གི་བསྟན་
པའི་རྒྱུན་ལ་ཕན་པར་གྱིས་གསུངས། རྗེ་ཐར་རྩེ་པའི་དྲུང་དུ་བཀའ་ལུང་མན་
ངག་སྐོར་ཐམས་ ཅད་བུམ་པ་གང་བྱོའི་ཚུལ་དུ་གསན། ངོར་ལུགས་ཀྱི་སྒྲུབ་
མཆོད་བསྐང་གསོལ། བྲིས་ཐིག་དབྱངས་གསུམ། དཀྱིལ་འཁོར་བློས་བསླང་།
དམིགས་རིམ་གོ་དོན་ཐམས་ཅད་ཕྲ་ཞིང་ཕྲ་བ་ཡང་ཐུགས་སུ་ཆུད་པར་མཛད།
སྒྲུབ་ཁང་དུ་ཞྭ་ལུ་དགེ་སློང་བ་ལས་ལམ་འབྲས་ཀྱི་ལུས་སྦྱོང་། འཁྲུལ་འཁོར་
སོགས་ཀྱང་གསན་པར་མཛད། བརྡ་སྤྲོད་པ་བློ་གྲོས་ཀྱི་དྲུང་དུ་སྒྲ་དང་སྙན་
ངག་སོགས་ལ་མཁས་པར་སྦྱོང་། དགུང་ལོ་བཅུ་དགུ་པར་དགོན་པ་རྣམ་སྲས་
107



ཀྱི་ཞལ་བདག་ཀྱང་མཛད། དགུང་ལོ་ཉེར་གཉིས་པར་འཇམ་དབྱངས་དཀོན་
མཆོག་རྒྱ་མཚོ་སོགས་དད་པའི་དགེ་འདུན་གྲངས་ཚང་གི་དབུས་སུ་བསྙེན་པར་
རྫོགས་པའི་དགེ་སློང་གི་སྡོམ་པ་བཞེས་ཏེ་མཚན་བྱམས་པ་ཀུན་དགའ་བཀྲ་ཤིས་
གྲགས་པ་རྒྱལ་མཚན་དཔལ་བཟང་པོར་གསོལ། གཞན་ཡང་སྔགས་འཆང་
ངག་གི་དབང་པོ་ཀུན་དགའ་རིན་ཆེན། འཇམ་དབྱངས་དཀོན་མཆོག་རྒྱ་མཚོ།
འཇམ་དབྱངས་ ཀུན་དགའ་བསོད་ནམས་ལྷུན་གྲུབ། ཁྲི་ཆེན་བསོད་ནམས་
དབང་པོ་སོགས་ལས་དམ་པའི་ཆོས་བཀའ་དུ་མ་གསན་ཏེ་མཁས་པའི་གྲགས་པ་
བར་མེད་དུ་ཁྱབ། དགུང་ལོ་ཉི་ ཤུ་པ་ཤིང་ཕོ་སྤྲེལ་གྱི་ལོར་རྗེ་དཀོན་མཆོག་
དཔལ་ལྡན་པའི་བཀས་བཀོད་པ་ལྟར་ཁམས་ཕྱོགས་སུ་དུས་ཇའི་དགེ་སྐུལ་ལ་
བྱོན་ཏེ་ལྷ་སར་མར་མེ་སྙན་དར་སོགས་ཀྱི་མཆོད་པ་དང༌། ཕྱག་སྐོར་སྨོན་ལམ་
རྒྱ་ཆེར་མཛད། དེ་ནས་རིམ་གྱིས་མདོ་ཁམས་སྟོད་སྨད་སོགས་མདོ་ཁམས་ཀྱི་ས་
ཆ་ཐམས་ཅད་དུ་བྱོན་ཏེ། ལོ་བརྒྱད་ཀྱི་རིང་དུ་གསུང་ངག་མ་གཏོགས་པའི་
རང་རང་གང་མོས་ཀྱི་ཆོས་ཀྱི་ཆར་ཕབ། རྗེ་འདི་ཉིད་ཁམས་དང་དབུས་གཙང་
སོགས་གང་དུ་བྱོན་སར་ནད་ཡམས་དང་འཁྲུགས་ རྩོད་ སོགས་ ཞི་ ཞིང་། ལོ་
ཕྱུགས་ལེགས་པ་དང༌། ཆོས་འཆད་ཐུགས་དམ་སོགས་སྐད་ཅིག་ཀྱང་གཡེལ་བ་
མེད་པས། བསྙེན་བཀུར་འབུལ་ནོད་བློས་མི་འཁྱུད་པ་བྱུང༌། ཡོས་ལོར་ཧོར་
ཟླ་བཅུ་གཉིས་པའི་ནང་དུ་དཔལ་ཨེ་ཝཾ་ཆོས་ལྡན་དུ་བྱོན་ཏེ་གཟིམས་ཁང་བདེ་
ཡངས་སུ་མཛད་ཅིང་། པཎ་ཆེན་ནམ་མཁའ་དཔལ་བཟང་ཁྲི་ཐོག་ཏུ་བཞུགས་
པ་ལ་བཀྲ་ཤིས་ཁ་དར་ལྔ་བཅུ། སྐུ་གསུང་ཐུགས་རྟེན་དུ་མ། མཆོད་ཆས་ཁྱད་
འཕགས་དུ་མ། གོས་ བེར། བླ་བྲེལ། སྣམ་སྦྱར། དར་ ཡུག ཇ་བཟང་
འབྲིང་ལ་སོགས་པའི་དངོས་པོ་སྟོབས་ཆེན་ཕུལ། ཚོགས་པ་སྤྱི་ལ་མང་ཇ་དང་
གོས་དར། སྤོས་ལ་སོགས་པའི་འགྱེད་མང་དང༌། ལྷ་ཁང་རྣམས་སུ་འཕན་བླ་
བྲེ། སྙན་དར་དཀར་མོའི་གཞི་རྟེན། འདུ་ཁང་དུ་འཕན་བླ་བྲེལ་དུ་མ། སྒྲུབ་
མཆོད་ཆེན་མོའི་སྟེང་དུ་འགྲེམ་རྒྱུའི་འ ཕན་ལ་སོགས་པ་བསམ་གྱིས་མི་ཁྱབ་པ་
108



དང་། དུས་ཇའི་རྟེན་བླ་བྲང་དུ་ཇ་སིགས་བཞི་བརྒྱ་བཞི་བཅུ་སོགས་དང༌། རྗེ་
དཀོན་མཆོག་དཔལ་ལྡན་པའི་ཚེས་གཉིས་དུས་ཇ་བཟུང་ཧོར་ཟླ་བརྒྱད་པའི་
གཤེད་དམར་སྒྲུབ་མཆོད། ཟླ་བ་བྱུང་ངོ་ཅོག་གི་བླ་མཆོད། གསེར་སྐུ་བཞུགས་
པའི་ནང་རྟེན་དངུལ་གདུང་ལ་དངུལ་ཨེ་ཝཾ་ གྱི་ལྕགས་སྲང་ཁལ་ལྔ་ཉག་བཞི།
གསེར་ཞོ་བརྒྱད་ཅུ་གྱ་ལྔ། ཟངས་ཁལ་ཉི་ཤུ་སོགས་དཔག་མེད་ལས་གྲུབ་པ་
དང་། ལམ་འབྲས་བླ་མ་བརྒྱུད་པའི་གསེར་རིས་ཐང་ག་བཅུ་བདུན་དང༌། རྒྱུ་
རིན་ཆེན་དང་པོ་དང་གཉིས་པ་ལས་རྒྱལ་བའི་བཀའ་འགྱུར་རོ་ཅོག་པོད་བརྒྱ་
ལྷག་ལེགས་པར་བསྐྲུན་ནས་གླེགས་ ཤིང་་དང་ གླེགས་ ཐག་བཅས་ཀྱིས་ལེགས་
པར་བརྒྱན་ཏེ་འདི་ཕྱི་དོན་དང་ལྡན་པར་མཛད། དེ་ནས་དགུང་ལོ་སོ་བརྒྱད་
ང་་ཤིང་ མོ་ལུག་གི་ལོ་སྟེ་སྤྱི་ལོ་1595ལོར་ལམ་འབྲས་ཟུར་ཆོས་གནང་། དེ་
བསྟུན་ས་ངོར་ཐམས་ཅད་ཀྱིས་གསོལ་བ་བཏབ་པ་ལྟར་ཆུ་སྟོད་ཟླ་བའི་ཚེས་ཉེར་
ལྔར་རྒྱལ་བ་རྡོ་རྗེ་འཆང་ཀུན་དགའ་བཟང་པོའི་མི་འཇིགས་ སེང་གེའི་ཁྲི་ལ་
ཞབས་ཀྱི་པདྨོ་བཀོད་དེ། དཔལ་ཨེ་ཝཾ་ཆོས་ལྡན་གྱི་བསྟན་པའི་བདག་པོར་
མངའ་གསོལ་ནས། བླ་མ་བརྒྱུད་པ་དང་བཅས་པ་དང་ཡི་དམ་དཀྱིལ་འཁོར་གྱི་
ལྷ་ཚོགས་ཆོས་སྲུང་རྣམས་དང་བཅས་པས་བཀྲ་ཤིས་དང་བྱིན་རླབས་གྱི་དཔལ་
འབར་བ་མཛད་དེ། གདན་ས་ལོ་ཉེར་གཅིག་བཞུགས་པ་ལས། གསུང་ངག་
རིན་པོ་ཆེ་ལམ་འབྲས་བུ་དང་བཅས་པའི་གདམས་ངག་ཚར་ཉི་ཤུ་ཐམ་པ་གནང་
སྟེ། དེ་དག་ལ་ཡང་དབང་དང་བྱིན་རླབས་ལུང་མན་ངག་བཤད་པ་དམིགས་
ཐུན་རྣམ་པ་ཚང་ཞིང་ཡོངས་སུ་རྫོགས་ པ་འབའ་ཞིག་ལས་མ་ཚང་བ་དང་མ་
རྫོགས་པ་གཏད་ནས་མི་མཛད་པའི་སྒོ་ནས་རྒྱལ་བའི་བསྟན་པ་རིན་པོ་ཆེ་དར་
ཞིང་རྒྱས་པར་མཛད་ཅིང་བསྟན་འཛིན་གྱི་སློབ་མ་ཡང་། བདག་ཆེན་འཇམ་
དབྱངས་མཐུ་སྟོབས། བདག་ཆེན་ཀུན་དགའ་བཟང་པོ། ཨེ་ཝཾ་མཁན་ཆེན་
དཔལ་ལྡན་དོན་གྲུབ། རྡོ་རྗེ་འཛིན་པ་ནམ་མཁའ་སངས་རྒྱས་སོགས་མདོར་ན་
དབུས་གཙང་ཁམས་གསུམ་མངའ་རིས་དང་བཅས་པ་ན་རྗེ་འདིའི་སློབ་མར་
109



གྱུར་པའི་བསྟན་འཛིན་བགྲང་ལས་འདས་པ་ཞིག་བྱོན་པ་ཡིན་ནོ། ། གཞན་
ཡང་ལེགས་ པར་ བཤད་ པའི་ རྩོམ་ གྱི་ ཕྲེང་ བ་ སྤེལ་ བའི་ ཚུལ་ ཡང་། འཇམ་
དབྱངས་དཀོན་མཆོག་རྒྱལ་མཚན་ ལ་བསྟོད་ པ། ངག་དབང་བསོད་ནམས་
དབང་པོའི་རྟོགས་བརྗོད་དང་བསྟོད་པ། ཡུལ་ཁྱད་པར་ཅན་རྣམས་ལ་མཆོད་
བརྗོད་ངག་གི་འདོད་འཇོ་མཆོད་སྤྲིན་བསོད་ནམས་ཀྱི་ཕུང་པོ་རྣམ་པར་རྒྱས་
བྱེད། ལམ་འབྲས་ཕྱག་མཆོད་ཁ་སྐོང་། བློ་སྦྱོང་བརྒྱུད་པའི་གསོལ་འདེབས།
རྒྱལ་བའི་བཀའ་འགྱུར་རོ་འཚལ་གསེར་དངུལ་ལས་བཞེངས་པའི་དཀར་ཆག་ ་
ཐུབ་བསྟན་གསལ་བའི་ཉི་མ། ཆོས་རྗེ་དཀོན་མཆོག་དཔལ་ལྡན་པའི་རྣམ་ཐར་
དངོས་གྲུབ་ཀྱི་གཏེར་ཆེན། རྗེ་ཉིད་ཀྱི་གསན་ཡིག་རྒྱལ་བསྟན་ཀུན་དའི་ཚལ།
སློབ་བུ་ཀུན་དགའ་དོན་གྲུབ་ལ་གནང་བའི་ཞལ་གདམས་སོགས་ཆོས་ཚན་ཆེན་
པོ་སུམ་ཅུ་སོ་བདུན་ཙམ་བརྩམས་ཏེ་རྗེས་འཇུག་གདུལ་བྱའི་གསོས་སུ་བཞག་པ་
ཡིན་ནོ། ། དེ་ལྟར་ཆོས་ཀྱི་རྒྱལ་པོ་འཇམ་པའི་དབྱངས་མིའི་ཚུལ་བཟུང་བ་
འདིའི་བསྟན་ པ་ དང༌ སེམས་ ཅན་ གྱི་དོན་རླབས་ པོ་ ཆེ་ མཛད་ནས། མཐར་
དགུང་གྲངས་ལྔ་བཅུ་ང་བརྒྱད་པ་བོད་རབ་བྱུང་བཅུ་པའི་ཤིང་མོ་ཡོས་ཀྱི་ལོ་སྟེ་
སྤྱི་ལོ་1615ལོར་གཟུགས་སྐུའི་བཀོད་པ་ཆོས་དབྱིངས་སུ་བསྡུ་བའི་ཚུལ་བསྟན་
པ་ཡིན་ནོ། །
འཇམ་དབྱངས་ཀུན་དགའ་བསོད་ནམས་ལྷུན་གྲུབ།
ཁོང་ནི་བོད་རབ་བྱུང་བཅུ་པའི་ལྕགས་མོ་ལུག་གི་ལོ་སྟེ་སྤྱི་ལོ་1571ལོར་རྩེ་
གདོང་གཟིམས་ཁང་དུ་ཡབ་ས་སྐྱ་འཁོན་གྱི་གདུང་རྒྱུད་རྣལ་འབྱོར་དབང་ཕྱུག་
གི་སྤྲུལ་པར་གྲགས་པ་ཀུན་དགའ་བདེ་ལེགས་དང་། ཡུམ་དཔལ་བུ་ཁྲིད་གཉིས་
ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས་ཤིང་མཚན་རྡོ་རྗེ་
རྒྱ་སོག་ཏུ་གསོལ། དགུང་ལོ་དགུ་པར་ཡབ་དང་མཉམ་དུ་ངོར་ཨེ་ཝཾ་ཆོས་ལྡན་
110



ཡོན་ཏན་རིན་པོ་ཆེ་དུ་མའི་འབྱུང་གནས་སུ་བྱོན་ཏེ་རྗེ་དཀོན་མཆོག་དཔལ་ལྡན་
དང་། སློབ་དཔོན་བྲང་ཏི་པ། གྲིབ་ཚོད་མུས་ཆེན་ནམ་མཁའ་དཔལ་བཟང་
སོགས་ལས་རབ་ཏུ་བྱུང་སྟེ་མཚན་ཀུན་དགའ་བསོད་ནམས་ལྷུན་གྲུབ་བཀྲ་ཤིས་
གྲགས་པ་རྒྱལ་མཚན་དཔལ་བཟང་པོར་གསོལ། དེ་ནས་ཐར་རྩེ་པཎ་ཆེན་གྱིས་
མཁན་པོ་དང༌། བྱམས་པ་རབ་བརྟན་པས་སློབ་དཔོན་མཛད་དེ་དད་པའི་དགེ་
འདུན་གྲངས་ཚང་གི་དབུས་སུ་སྲིད་པར་སྨོན་པའི་འདུན་པ་ཐམས་ཅད་མཆིལ་
མའི་ཐལ་བ་བཞིན་དུ་སྤངས་ཏེ། བྱང་ གྲོལ་ཐར་པའི་ཡོན་ཏན་གྱི་ཤིང་རྟས་
ཐུགས་རྒྱུད་ལེགས་པར་དྲངས་པའི་བསྙེན་པར་རྫོགས་པའི་དགེ་སློང་གི་སྡོམ་པ་
ཡང་དག་པར་མནོས་ཤིང༌། ཉེས་པའི་སྐྱོན་ཐམས་ ཅད་དང་བྲལ་བ་རབ་ ཏུ་
དུལ་བའི་གླང་པོ་ཆེ་དྲ་བས་སྤྲས་པ་ལྟར་ཁྲིམས་ལྡན་ཚུལ་ཁྲིམས་ཀྱི་ཕུང་པོ་རབ་
ཏུ་ཞི་དུལ་གྱི་རྒྱན་གྱིས་མཛེས་ཤིང་ངུར་སྨྲིག་གི་རྒྱལ་མཚན་མངོན་པར་མཐོ་བ་
དུལ་བའི་དཔལ་ གྱིས་ བརྒྱན་ པའི་ སྐུ་མཚན་དཔེས་སྤྲས་པ་འགྲོ་ བ་ སྐལ་ ལྡན་
རྣམས་ཀྱི་གཟུགས་འཛིན་གྱི་དབང་པོ་ལ་མངོན་དུ་གྱུར། དེ་ནས་རབ་ཏུ་བྱུང་
བའི་བྱ་བ་ནི་ཀློག་པ་ཐོས་བསམ་དང་སྤོང་བ་བསམ་གཏན་གཉིས་ཡིན་ལ། དེ་
ཡང་ཐོས་པ་དང་བསམ་པས་སྒྲོ་འདོགས་མ་བཅད་པའི་བསྒོམ་པ་ལམ་དུ་འགྲོ་བ་
དཀའ་བར་གཟིགས་ཤིང༌། ཐོས་བསམ་དེ་ཡང་ལུང་དང་རིགས་པའི་དྲ་བཟང་
པོར་མཁས་པ་མཁས་པའི་དྲུང་དུ་ལེགས་པར་གཏུགས་པ་ཞིག་དགོངས་ནས་སྔ་
གཞུག་རྣམས་སུ་གོང་སྨོས་ཀྱི་མཁན་སློབ་དེ་དག་དང་། ཐུབ་བསྟན་མཁན་ཆེན་
རྗེ་བྱམས་པ་ཀུན་དགའ་རབ་བརྟན་དང༌། དཔལ་ལྡན་ས་སྐྱའི་གྲུབ་མཐའ་ལ་
མཁས་པའི་སྐྱེས་ཆེན་དམ་པ་མཁས་ཤིང་གྲུབ་པ་བརྙེས་པའི་དགེ་བའི་བཤེས་
གཉེན་དུ་མའི་ཞབས་རྡུལ་སྤྱི་བོར་བླངས་ཏེ། གསུང་ངག་རིན་པོ་ཆེ་ལམ་འབྲས་
བུ་དང་བཅས་པའི་བཀའ་ལུང་མན་ངག་རྣམས་མ་ལུས་པར་གསན་ཏེ། ཉམས་
ལེན་དང་། ལག་ལེན། ཡིག་ཆའི་ལུང་ཕྲན་ཚོགས་མཐར་ཐུག་པ་ཡང་མ་ལུས་
པ་གསན་ཅིང་ཐུགས་སུ་ཆུད་པར་མཛད། གཞན་ཡང་ལམ་སྐོར་ལྷག་མ་རྣམས་
111



ཀྱི་ཁྲིད་དང་བྱིན་རླབས་དཔེ་ལུང་གི་བར་ཡོངས་སུ་རྫོགས་པ་དང༌། དཔལ་
ལྡན་ས་སྐྱ་པའི་ལུགས་ཀྱི་དབང་དང་བྱིན་རླབས་རྗེས་གནང་མན་ངག་ཕྲ་མོ་དང་
བཅས་པ་དང་། ཆོས་སྐྱོང་ཆེ་ཆུང་གི་སྐོར་ལ་སོགས་པ་ལེགས་པར་གསན་ཏེ་
མན་ངག་རྣམས་ཀྱི་ལག་ལེན་དང་བཅས་པ་ཡང་ཤིན་ཏུ་མཁས་པར་མཛད། དེ་
ལྟར་གསན་པ་ཐམས་ཅད་ཀྱང་ཐོས་བསམ་སྒོམ་གསུམ་གྱི་སྒོ་ནས་མཐར་ཕྱིན་
པར་མཛད་དེ་ཏིང་ངེ་འཛིན་གྱི་རྟོགས་པ་བསམ་གྱིས་མི་ཁྱབ་ཅིང༌། ཁྱད་པར་
འཁོར་འདས་དབྱེར་མེད་ཀྱི་ལྟ་བ་རྣམ་པར་དག་པ་རྟོགས་ཏེ། སྤྱོད་ལམ་རྣམ་
བཞི་ཐམས་ཅད་དེའི་ངང་ལས་མི་གཡོ་བས་སེམས་ཅན་གྱི་དོན་མཛད་པ་ཡིན་ནོ།
དགུང་ལོ་ཉེར་བཞི་པ་ཤིང་ཕོ་རྟ་ཡི་ལོ་སྟེ་སྤྱི་ལོ་1594ལོར་ནཱ་ལེན་དྲའི་མཁན་པོ་
ལུམ་པ་བྱམས་པ་ ཀུན་དགའ་ཆོས་གྲགས། ཤེའུ་ལོ་ཙཱར་གྲགས་པས་དོ་དམ་
མཛད་དེ་ནཱ་ལེན་དྲའི་མཁན་པོར་མངའ་གསོལ། འཆད་རྩོད་རྩོམ་རྩོད་གསུམ་
གྱི་སྒོ་ནས་བསྟན་འགྲོའི་དོན་རྒྱ་ཆེར་མཛད། དགུང་ལོ་ཞེ་ལྔ་པ་བོད་རབ་བྱུང༌
བཅུ་པའི་ཤིང་མོ་ཡོས་ཀྱི་ལོ་སྟེ་སྤྱི་ལོ་1615ལོར་ཤར་ཆེན་བྱམས་པ་ཀུན་དགའ་
བཀྲ་ཤིས་ཀྱི་གདན་ཚབ་ཏུ་ཆོས་ཀྱི་ཁྲི་ལ་མངའ་གསོལ་ཏེ། གསུང་ངག་རིན་པོ་
ཆེ་ལམ་འབྲས་བུ་དང་བཅས་པ་ཚར་བཞིས་མཚོན་སྔ་ གཞུག་ རྣམས་ སུ་ མདོ་
སྔགས་རབ་འབྱམས་ཀྱི་ཆོས་ཀྱི་འཁོར་ལོ་ཁོ་ར་ཁོར་ཡུག་ཏུ་ལེགས་པར་བསྐོར་
བས། སྡེ་སྣོད་དང་རྒྱུད་སྡེ་འཛིན་པ་བསྟན་པ་ཡོངས་རྫོགས་སམ། ཕྱོགས་རེ་
འཛིན་སྐྱོང་སྤེལ་ནུས་པ་ གྲངས་མེད་པ་དང་། རིང་ལུགས་དྲི་མ་མེད་པ་ལ་
ལེགས་པར་ཞུགས་ནས་རིམ་གཉིས་ཐུན་བཞིར་ཉམས་སུ་ལེན་པའི་སྤོང་བ་པ་
སྟོན་ནམ་དྭངས་བའི་སྐར་ཚོགས་ལས་ཆེས་མང་བ་རྣམས་ཀྱིས་རྒྱ་མཚོའི་གོས་
ཅན་ལ་ངལ་བ་བྱིན་པ་ཡིན་ནོ། ། དེ་ལྟར་རྣམ་དཀར་མཛད་ཕྲིན་བཟང་པོས་
དཔལ་ལྡན་ས་སྐྱ་བའི་བསྟན་པ་ཉི་མ་ཤར་བ་ལྟར་གསལ་བར་མཛད་པའི་གྲགས་
པ་རྒྱ་མཚོའི་ གོས་ ཅན་ ཀུན་ ཏུ་ཁྱབ་པར་གྱུར་ཏེ། མཐར་ དགུང་གྲངས་དོན་
གཉིས་པ་ བོད་ རབ་བྱུང་བཅུ་གཅིག་ པའི་ཆུ་ཕོ་རྟ་ཡི་ལོ་ སྟེ་ སྤྱི་ལོ་1642ལོར་
112



གཟུགས་སྐུའི་བཀོད་པ་ཆོས་དབྱིངས་སུ་བསྡུ་བའི་ཚུལ་བསྟན་པ་ཡིན་ནོ། །
མཁས་གྲུབ་དཔལ་ལྡན་དོན་གྲུབ།
ཁོང་བོད་རབ་བྱུང་དགུ་པའི་ཆུ་མོ་ཕག་གི་ལོ་སྟེ་སྤྱི་ལོ་1563ལོར་གཙང་གི་
སྟོད་དཔལ་ལྡན་ ས་ སྐྱ་ དང་ཉེ་ བའི་ གནས་ཆུ་འདུས་ ཁ་ རྔ་ཞེས་ བྱ་བར་ ཡབ་
བསོད་ནམས་ཤེས་རབ་དང༌། ཡུམ་དཔལ་ལྡན་བུ་འདྲེན་གཉིས་ཀྱི་སྲས་སུ་ངོ་
མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས་ཤིང་མཚན་བསམ་འགྲུབ་དར་
པོ་གསོལ། སྐུ་ན་ཆུང་ངུའི་དུས་ནས་དམ་པའི་བག་ཆགས་བརྟན་ཞིང་འབྲི་ཀློག་
སོགས་བརྡ་བསྟན་པ་ཙམ་གྱིས་མཁྱེན། དགུང་ལོ་བཅུ་བཞི་པར་དཔལ་ཨེ་ཝཾ་
ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་སུ་བྱོན་ཏེ་རྗེ་དཀོན་མཆོག་
དཔལ་ལྡན་གྱིས་མཁན་པོ་དང་། གདོང་ཁ་སློབ་དཔོན་ཀུན་དགའ་མཆོག་ལྡན་
པས་སློབ་དཔོན་མཛད་དེ་ རབ་ ཏུ་བྱུང་བའི་ མཚན་དཔལ་ལྡན་དོན་གྲུབ་ ཏུ་
གསོལ། ཨེ་ཝཾ་པའི་འདོན་ཆོས་སྤྱོད་བསྒྲིག་ ཀུན་སྤྱོད་ཀུན་ མྱུར་དུ་ཆུབ་པར་
མཛད། དགུང་ལོ་ཉེ ར་་དགུ་པར་བྲང་ཏི་ནམ་མཁའ་དཔལ་བཟང་གིས་མཁན་
པོས་དང༌། མུས་ཆེན་ནམ་མཁའ་དཔལ་བཟང་གིས་སློབ་དཔོན་དང༌། བཅོ་
བརྒྱད་ཆོས་རྗེ་ངག་དབང་མཆོག་ལེགས་རྡོ་རྗེས་གསང་སྟོན་དང་། གྲིབ་ཚོད་པ་
དབུ་མཛད་ མགོན་ པོ་ བཀྲ་ཤིས་ སོགས་ དད་ པའི་ དགེ་འདུན་གྲངས་ཚང་གི་
དབུས་སུ་ཐར་རྩེར་བསྙེན་པར་རྫོགས་པའི་དགེ་སློང་གི་སྡོམ་པ་ཡང་དག་པར་
བཞེས་ཏེ། དགག་ སྒྲུབ་ གནང་ གསུམ་ གྱི་ བསླབ་བྱ་རྣམས་ ཐུགས་ ཉམས་ སུ་
བསྟར་ཏེ། ཆང་དང་དུས་མིན་གྱི་ཁ་ཟས་སྤངས་ཏེ་ཤིན་ཏུ་བཙུན་པར་མཛད།
གོང་གི་ མཁན་ སློབ་ དེ་ དག་ རྣམས་ དང་ རལ་ ཆེན་ དཔལ་ འབྱོར་ ཤེས་ རབ།
སྔགས་འཆང་ དཀོན་ མཆོག་ ལེགས་ འཛིན། རྩེ་ གདོང༌ ཁྲི་ ཆེན་ ཀུན་ དགའ་
བསོད་ནམས། འཇམ་ དབྱངས་ བསོད་ ནམས་ དབང་ པོ། ཤར་ ཆེན་ ཀུན་
113



དགའ་བཀྲ་ཤིས། འཇད་ཤར་ཕྱོགས་བླ་མ་བསོད་ནམས་ལྷུན་གྲུབ། རྗེ་དབང་
ཕྱུག་རབ་བརྟན་སོགས་མཁས་ཤིང་གྲུབ་པ་བརྙེས་པའི་དགེ་བའི་བཤེས་གཉེན་
དུ་མའི་ཞབས་རྡུལ་སྤྱི་བོར་བླངས་ཏེ། གསུང་ངག་རིན་པོ་ཆེ་ལམ་འབྲས་བུ་
དང་བཅས་པའི་གདམས་ངག་གི་སྣང་གསུམ་གྱི་ཁྲིད། སེམས་བསྐྱེད། རྒྱུ་ལམ་
གྱི་དབང་། རྒྱུད་གསུམ་གྱི་ཁྲིད། ལམ་ཟབ་བིར་སྲུང་སོགས་ཡན་ལག་རྣམས་
དང་བཅས་པ་ཚར་དུ་མའི་བར་དུ་གསན་ཅིང་གསན་བསམ་རྒྱ་མཚོ་ལྟ་བུའི་ཕ་
རོལ་ཏུ་སོན། མུས་ཆེན་ནམ་མཁའ་དཔལ་བཟང་གི་ཆག་ཕྱི་ཡུན་རིང་མཛད།
རྡོར་དཀར་གདན་གཅིག་སོགས་སྤྱོད་པ་གཙང༌། སྔ་ཕྱི་བསྙེན་སྒྲུབ་དུ་མ་ཚད་
དུ་འཁྱོལ་བར་གནང་སྟེ་གྲུབ་པའི་རྟགས་མཚན་དུ་མ་མངོན་དུ་གྱུར། དཔལ་ཨེ་
ཝཾ་ཆོས་ལྡན་ཆོས་འཁོར་ཐར་པ་རྩེར་ཟུར་འཆད་མཛད། ཕྱག་རྫས་གང་བྱུང་
ཐམས་ཅད་ཆུད་ཟོས་སུ་མ་བྱེད་པར་དགེ་ཕྱོགས་ཁོ་ནར་བཏང་སྟེ་འདི་ཕྱི་དོན་
དང་ལྡན་པར་མཛད། མདོ་སྔགས་ཐ་སྙད་དང་བཅས་པ་ཐམས་ཅད་ལ་མཁས་
པ་ཕུལ་དུ་ཕྱིན། འཆད་རྩོད་རྩོམ་གསུམ་ལ་སྤོབས་པ་བརྙེས། ནང་གི་རྣལ་
འབྱོར་ཏིང་ངེ་འཛིན་ལ་བརྩོན་པས་རྟོགས་པ་ཕུལ་དུ་བྱུང༌། ཚེ་འདི་དོན་དུ་
གཉེར་བའི་དྲི་མས་མ་གོས་པར་ཆོས་བཞིན་ལྷུར་མཛད་དེ། དགུང་ལོ་ལྔ་བཅུ་
ང་དྲུག་པ་བོད་རབ་བྱུང་བཅུ་པའི་ས་ཕོ་རྟ་ཡི་ལོ་སྟེ་སྤྱི་ལོ་1618ལོར་ངོར་ཆེན་རྡོ་
རྗེ་འཆང་ཀུན་ དགའ་ བཟང་ པོའི་ ཆོས་ཀྱི་ཁྲི་ ལ་ མངའ ་ གསོལ་ནས། འཁོར་
འདུས་པ་རྒྱ་མཚོ་ལྟ་བུ་ལ་གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་
ཁྲིད། དབང༌། ལུང༌། མན་ངག་དང་བཅས་པ་ཚར་དུ་མ་བསྩལ་ཏེ། གསུང་
གི་གསང་བ་ལས་སྐྱེས་ པའི་ བསྟན་འཛིན་ གྱི་ སློབ་ མའི་ རིམ་ པ་ ཡང་། ས་སྐྱ་
བདག་ཆེན་མཐུ་སྟོབས་དབང་ཕྱུག་གིས་མཚོན་ངོར་ཐུབ་བསྟན། སྐྱེད་ཚལ་
སོགས་གདན་ས་ཆེན་པོའི་བླ་མ་མང་པོ་དང༌། ཁམས་མངའ་རིས་སོགས་ནས་
མཁས་གྲུབ་གཉིས་ལྡན་གྱི་སློབ་མ་དུ་མ་དང༌། དབེན་པའི་གནས་སུ་ཐུགས་
དམ་མཛད་པའི་རྣལ་འབྱོར་པ་ཡང་དུ་མ་བྱོན་ཏེ་རྗེ་ཉིད་ཀྱི་རྣམ་ཐར་ལ་རྗེས་སུ་
114



སློབ་ཅིང་དད་པ་ཐོབ་པ་བསམ་གྱིས་མི་ཁྱབ་བོ། །དེ་ནས་ཆུ་ཕོ་ཁྱི་ཡི་ལོ་སྟེ་སྤྱི་ལོ་
1622ལོར་ཉིད་ཀྱི་རྒྱལ་ཚབ་ཏུ་ཐར་རྩེ་ནམ་མཁའ་སངས་རྒྱས་མངའ་གསོལ་ཏེ།
གཙང་པ་ཕུན་ཚོགས་རྣམ་རྒྱལ་གྱི་བདག་མོ་ཧོར་མོ་འདས་པའི་དགོངས་རྫོགས་
སུ་ངོར་དང་གསེར་མདོག་ཅན་ཐུབ་བསྟན་སོགས་ནས་ས་དགེ་བཀའ་གསུམ་གྱི་
ཚོགས་པ་མང་པོའི་དབུ་ལ་རྗེ་འདི་སྤྱན་དྲངས། དེར་འདུས་དངོས་པོ་ རྣམས་
ངོར་བླ་བྲང་དུ་སྦྱོར་འཇགས་གནང༌། དེ་ནས་སྒྲུབ་ཁང་དུ་ཕེབས་ཏེ་གདན་ས་
པ་ནམ་མཁའ་ སངས་རྒྱས་དང་ཤེས་རབ་འབྱུང་གནས་ གཉིས་དང༌། གནས་
གསར་པ་བསོད་ནམས་མཆོག་ལྡན། ཞྭ་ལུ་སྨན་ ཁང་རིན་ཆེན་བསོད་ནམས་
མཆོག་གྲུབ་ སོགས་ ཀྱི་ཆོས་འཕྲོ་རྫོགས་པར་མཛད་དེ། དགུང་ལོ་དྲུག་ ཅུ་རེ་
གཅིག་པ་ཆུ་མོ་ཕག་གི་ལོ་ཧོར་ཟླ་དང་པོའི་ཚེས་གཅིག་ཉིན་སྐུ་མཚམས་བསྡམས་
ནས། མི་ལོ་བཅུ་བཞིར་སྒྲུབ་པ་ཉམས་ལེན་ལ་རྩེ་གཅིག་ཏུ་གཞོལ་བར་མཛད་
དེ། བྱམས་སྙིང་རྗེ་བྱང་ཆུབ་ཀྱི་སེམས་ཀྱིས་ཐུགས་རྒྱུད་ཕྱུག གསང་སྔགས་རྡོ་
རྗེ་ཐེག་པའི་བསྐྱེད་རྫོགས་ཀྱི་རྣལ་འབྱོར་མཐར་ཕྱིན་ཅིང་། བསྟན་པའི་རྒྱུན་ལ་
དགོངས་ནས་ལེགས་བཤད་རྩོམ་གྱི་སྐོར་ལ་ཡང་ངོ་མཚར་བ་འབའ་ཞིག་སྟེ། རྗེ་
བྲང་ཏི་ནམ་མཁའ་དཔལ་བཟང་པའི་རྣམ་ཐར་བསྟོད་པ། ་དགེ་སློང་འཚོ་བྱེད་
ལ་གསོལ་བ་གདབ་པ། བདག་ཆེན་ཀུན་དགའ་བློ་གྲོས་ལ་ཕུལ་བའི་ཞུ་ཡིག
ངག་དབང་མཆོག་ལེགས་རྡོ་རྗེ་ལ་བསྟོད་པ། དབུ་མ་ལུགས་ཀྱི་སེམས་བསྐྱེད་ཀྱི་
བརྒྱུད་འདེབས། སྒྲོལ་མའི་བསྟོད་པ། བླ་མ་ལྔ་བཅུ་པའི་འགྲེལ་པ། ལྗོན་
ཤིང་མཛེས་རྒྱན་གྱི་སྔོན་འགྲོའི་འགྲེལ་པ། ཀྱེ་རྡོར་ལས་བཞིའི་སྦྱིན་བསྲེག་གི་
རྣམ་བཤད། འཇམ་ དབྱངས་ ད མར་ སེར་ གྱི་ སྒྲུབ་ ཐབས་ གེགས་ སེལ་ དང་
བཅས་པ། འཇམ་དབྱངས་སྨྲ་སེང་གི་རྗེས་གནང་། རིགས་གསུམ་སྤྱི་དབང་གི་
ཐོ་ཡིག ལམ་འབྲས་ཀྱི་བརྒལ་ལན། སྒྲོལ་མ་བླ་མེད་སྒྲུབ་ཐབས། བར་དོའི་
ངོ་སྤྲོད་སོགས་ཆོས་ཚན་སུམ་ཅུའི་བདག་ཉིད་ཅན་གྱི་མཆོག་གསུམ་དམ་པའི་
གྲངས་དང་མཐུན་པའི་པོད་ཆེན་གསུམ་མཛད་དེ་སླད་ཀྱི་བསྟན་པའི་གསོས་སུ་
115



བཞག་སྟེ་མཐར་དགུང་གྲངས་དོན་བཞི་པ་བོད་རབ་བྱུང་བཅུ་གཅིག་པའི་མེ་ཕོ་
བྱི་བའི་ལོ་སྟེ་སྤྱི་ལོ་1636ལོར་བགཟུགས་སྐུའི་བཀོད་པ་ཆོས་དབྱིངས་སུ་བསྡུ་བའི་
ཚུལ་བསྟན་པ་ཡིན་ནོ། །
བྲང་ཏི་ནམ་མཁའ་སངས་རྒྱས།
ཁོང་ནི་བོད་རབ་བྱུང་བཅུ་པའི་དཀྱིལ་དང་དུས་རབས་བཅུ་དྲུག་པའི་
སྨད་ཙམ་དུ་ ཤབ་སྟོད་རྫི་ལུང་དུ་ཡབ་ནང་སོ་ལྟག་རྒྱལ་དོན་གྲུབ་ཀྱི་སྲས་སུ་ངོ་
མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས་ཤིང༌། སྐུ་ན་ཆུང་ངུའི་དུས་
ནས་ཡོན་ཏན་རིན་པོ་ཆེ་དུ་མའི་འབྱུང་གནས་དཔལ་ཨེ་ཝཾ་ཆོས་ལྡན་དུ་བྱོན་ཏེ།
ཀྱེ་རྡོར་རྒྱུད་གསུམ། ཀུན་ཏུ་དགོས་པའི་གཞུང་བདུན། སྣང་གསལ་མཛེས་
རྒྱུན། རྒྱུད་གསུམ་མཛེས་རྒྱན་སོགས་ གཞུང་ཆེན་བཅུ་གསུམ་ གྱི་ རྒྱུད་ སོགས་
ཐུགས་ལ་བཟུང་ཞིང་། དེ་ནས་ཁུ་བོ་རིགས་བརྒྱའི་མགོན་པོ་ནམ་མཁའ་དཔལ་
བཟང་དང༌། རྩེ་གདོང་ཁྲི་ཆེན་སྐུ་མཆེད་རྣམས་དང༌། འཇམ་དབྱངས་བསོད་
ནམས་དབང་པོ། ཤར་ཆེན་ཀུན་དགའ་བཀྲ་ཤིས། རྗེ་དཔལ་ལྡན་དོན་གྲུབ།
རྗེ་སྙིང་རྗེ་བཟང་པོ་སོགས་ལས་གསུང་ངག་རིན་པོ་ཆེ་ལམ་འབྲས་བུ་དང་བཅས་
པའི་དབང་ གི་ སྐོར། རྗེས་ གནང་ སྐོར། ལུང་ གི་ སྐོར། བཤད་ པའི་ སྐོར།
མན་ངག་ གི་ སྐོར་ སོགས་ ཀྱིས་ གཙོ་ བྱས་ པའི་ མདོ་ སྔགས་ གཞུང་ ལུགས་ རབ་
འབྱམས་ལ་གསན་བསམ་མཐར་ཕྱིན་མཛད་ཅིང་སྡོམ་པ་གསུམ་གྱིས་རྒྱུད་ཕྱུག
མཁས་བཙུན་བཟང་གསུམ་གྱི་ཡོན་ཏན་ གྱིས་ཐུགས་ རྒྱུད་ཡོངས་ སུ་གཏམས་
པར་མཛད་དེ། ཁམས་ཕྱོགས་སོགས་སུ་བྱོན་ནས་འཆད་རྩོད་རྩོམ་གསུམ་གྱིས་
བསྟན་པ་དང་འགྲོ་བའི་དོན་དུ་མ་མཛད་ཅིང༌། དེ་ནས་ཐར་རྩེ་ཉིད་དུ་ཟུར་
འཆད་གྱི་ཚུལ་གྱིས་ཆོས་འཆད་གནང་སྐབས་སྒྲུབ་ཁང་ནས་མཁས་གྲུབ་དཔལ་
ལྡན་དོན་གྲུབ་ཀྱིས་བྱ་ལོར་ངོར་གྱི་གདན་ས་འཇོག་པ་གནང་ནས་ཆུ་ཕོ་ཁྱི་ཡི་
116
པ



ལོར་རྗེ་རྡོ་རྗེ་འཆང་ཀུན་དགའ་བཟང་པོའི་ཆོས་ཀྱི་ཁྲི་ལ་མངའ་གསོལ་ནས་
གསུང་ངག་རིན་པོ་ཆེ་ལམ་འབྲས་བུ་དང་བཅས་པས་གཙོ་བྱས་པས་མདོ་རྒྱུད་
མན་ངག་གི་ཆོས་ཀྱི་འཁོར་ལོ་བར་མེད་དུ་བསྐོར་བར་མཛད་དེ། གསུང་གི་
བདུད་རྩི་བཞེས་པའི་སློབ་ཚོགས་ཀྱི་རིམ་པ་ཡང༌། སྒྲུབ་ཁང་ནས་མཁས་གྲུབ་
དཔལ་ལྡན་དོན་གྲུབ་ཀྱི་སྐུའི་དབོན་པོ་འཇམ་མགོན་དཔལ་མཆོག་རྒྱལ་མཚན་
པ་དང་། རྗེ་ཉིད་ཀྱི་སྐུ་དབོན་མཁན་ཆེན་ནམ་མཁའ་རིན་ཆེན། དཔལ་གླིང་
ཆོས་རྗེ་གྲགས་པ། མཁན་ཆེན་བསོད་ནམས་རྒྱ་མཚོ་དང་། རྗེ་ཉིད་ཀྱི་ཐུགས་
སྲས་ཧོར་སེ་ཆེན་གན་གྱི་རྒྱུད་འཇམ་དབྱངས་ནམ་མཁའ་དཔལ་བཟང༌། ཤར་
རྒྱལ་མཁར་རྩེ་པ་ངག་དབང་བསོད་ནམས་རྒྱལ་མཚན་ཏེ་ཨེ་ཝཾ་ཆོས་ལྡན་གྱི་
མཁན་ཁྲིར་བཞུགས་པ་ལྔ་དང་། མུས་ཆེན་འཁོར་ལོ་སྡོམ་པ་སངས་རྒྱས་རྒྱལ་
མཚན། གནས་གསར་རྗེ་དྲུང་བཀའ་འགྱུར་བ་ཆེན་པོ་བསོད་ནམས་མཆོག་
ལྡན་དང་། ཤོར་བ་བདག་ཆེན་ཡེ་ཤེས་བཟང་པོ། ཀོང་སྟོན་དོན་གྲུབ་དཔལ་
བཟང་། ཉང་སྟོད་པ་ངོར་ཟུར་ཆེན་མཚུངས་མེད་དམ་ཆོས་བསམ་འགྲུབ་པ་
སོགས་མཁས་ཤིང་གྲུབ་པ་བརྙེས་པ་བགྲང་ལས་འདས་པ་བྱོན་ཞིང་། དེ་ནས་
ཤིང་མོ་གླང་གི་ལོ་སྟེ་སྤྱི་ལོ་1625ལོར་ཉིད་ཀྱི་རྒྱལ་ཚབ་ཏུ་ ཤར་ཆེན་ཤེས་རབ་
འབྱུང་གནས་མངའ་གསོལ་ནས། འཇིག་རྟེན་མཐུན་འཇུག་གི་སྤྲོས་པ་ཐམས་
ཅད་སྤངས་ ནས། ཐུགས་ དམ་ ཉམས་ བཞེས་ ཁོ་ ན་ གཙོ་ བོར་ མཛད་ ཅིང་།
སྐབས་སྐབས་སུ་དོན་གཉེར་དག་ལ་ཆོས་ཀྱི་ཆར་ཆེན་པོ་འབེབས་པར་མཛད།
དེ་ཡང་གཙོ་ཆེར་དགོན་གནས་འདི་ཉིད་དུ་ཐུགས་དམ་གཙོ་བོར་མཛད་མོད་
ཀྱང་། དེ་ལས་ཀྱང་དབེན་གསུམ་གྱི་བདུད་རྩི་བསྟེན་པར་བཞེད་ནས། མཁས་
གྲུབ་ཁྱུང་པོའི་སྒྲུབ་གནས་ཤངས་ཀྱི་ལྕགས་པོ་རྩེར་བྱོན་ནས་ཤིན་ཏུ་དབེན་པའི་
ཐུགས་དམ་མཛད་དེ་གྲུབ་པའི་རྟགས་མཚན་དུ་མ་མངོན་དུ་གྱུར། མདོར་ན་
དམ་པ་འདི་ཉིད་ཀྱི་སྐུ་ཚེ་ཧྲིལ་པོར་འཆད་རྩོད་རྩོམ་གསུམ་གྱི་སྒོ་ནས་སྤྱིར་རྒྱལ་
བའི་བསྟན་པ་འདི་ཉིད་དར་ཞིང་རྒྱས་པར་མཛད་ཅིང་། ལྷག་པར་དུ་དཔལ་
117



ལྡན་ས་སྐྱ་བའི་བསྟན་པ་འདི་ལ་འཆད་ཉན་བླ་ ལྷག་ཏུ་སྤེལ་ནས་དགོངས་པ་
ཆོས་དབྱིངས་སུ་གཤེགས་པའི་ཚུལ་བསྟན་ཡིན་ནོ། །
ཤར་ཆེན་ཤེས་རབ་འབྱུང་གནས།
ཁོང་ནི་བོད་རབ་བྱུང་བཅུ་པའི་མེ་ཕོ་སྤྲེལ་གྱི་ལོ་སྟེ་སྤྱི་ལོ་1596ལོར་བཞད་
ཀྱི་ཁྱེལ་ཞེས་བྱ་བར་ཡབ་རིགས་རུས་ཕུན་སུམ་ཚོགས་པ་བདག་ཆེན་ཤར་པའི་
གདུང་རྒྱུད་བྱང་ཆུབ་སེམས་དཔའ་ཀུན་དགའ་དཔལ་དང་། ཡུམ་པདྨ་ཚེ་རིང་
གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས་ཤིང་། སྐུ་
བྱིས་པའི་དུས་ནས་ཡི་གེ་འབྲི་ཀློག་སོགས་ལ་མཁས་པར་སྦྱངས་ནས་དགུང་ལོ་
བརྒྱད་པར་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་སུ་
བྱོན་ཏེ། དབུ་སྐྲ་བསིལ་ནས་བླ་བྲང་དུ་སྐུ་གཞོགས་ལ་ཕེབས་པའི་དུས། ཁུ་བོ་
འཇམ་དབྱངས་ ཀུན་དགའ་བཀྲ་ཤིས་ཀྱིས་ས་སྐྱའི་བཀའ་འབུམ་གཟིགས་པ་
དང་ཐུག་པས། ལེགས་ པའི་ སྒོ་བརྒྱ་འབྱེད་ པའི་ རྟེན་ འབྲེལ་ གཟིགས་ནས།
དགེས་ཚོར་ཆེན་མོ་དུ་མ་དང་བཅས་ཤེས་རབ་འབྱུང་གནས་སུ་མཚན་གསོལ་ཏེ་
ཀྱེ་རྡོར་རྒྱུ་དབང་གནང་ཞིང་། དགུང་ལོ་བཅུ་གཉིས་པར་མཁན་པོ་བདག་ཆེན་
ཀུན་དགའ་བཀྲ་ཤིས། སློབ་དཔོན་འདུལ་བ་འཛིན་པ་ཆེན་པོ་བརྒྱ་ཚོ་བླ་ཆེན་
དཀོན་མཆོག་རྒྱལ་མཚན་སོགས་དགེ་འདུན་བཅུ་ཕྲག་གི་དབུས་སུ་བསྟན་པའི་
རྩ་བ་སོ་སོར་ཐར་པའི་དགེ་ཚུལ་བསྒྲུབ་པར་མཛད་ཅིང་། རྩེ་གདོང་ཕྱོགས་
ལས་རྣམ་རྒྱལ་དུ་དགུང་ལོ་ཉེར་གཅིག་པ་མེ་ཕོ་འབྲུག་གི་ལོ་སྟེ་སྤྱི་ལོ་1616ལོར་
ཁྲི་ཆེན་ཀུན་དགའ་བསོད་ནམས་ལྷུན་གྲུབ་ལས་བསྙེན་པར་རྫོགས་པའི་དགེ་
སློང་གི་ སྡོམ་པ་ཡང་དག་པར་བཞེས། དེ་ནས་ སྔ་གཞུག་རྣམས་སུ་གོང་གི་
མཁན་སློབ་ དག་དང་། ངོར་ཨེ་ཝཾ་ཆོས་ ལྡན་ གྱི་ཟུར་འཆད་པ་མཁས་ པའི་
དབང་པོ་སངས་རྒྱས་བློ་གྲོས་དང༌། མཁས་གྲུབ་དཔལ་ལྡན་དོན་གྲུབ། ལོ་པ་
118



སྤྱན་སྔར་ཀུན་དགའ་དོན་གྲུབ། དཔལ་ལྡན་ས་སྐྱ་པའི་ སྔགས་འཆང་ངག་
དབང་ཀུན་དགའ་བསོད་ནམས་སོགས་མཁས་ཤིང་གྲུབ་པའི་ས་མཐོར་གཤེགས་
པའི་སྐྱེས་ཆེན་དམ་པ་དུ་མའི་ཞབས་རྡུལ་སྤྱི་བོར་བླངས་ཏེ། གསུང་ངག་རིན་
པོ་ཆེ་ལམ་འབྲས་བུ་དང་བཅས་པའི་གདམས་པ་ སྨིན་རྒྱས་དང་། སྔོན་འགྲོ་
སྣང་གསུམ་བརྒྱུད་པ་གཉིས་ལྡན་གྱི་སེམས་བསྐྱེད། རྒྱུ་ལམ་གྱི་དབང་། བདག་
མེད་མའི་བྱིན་རླབས་དངོས་གཞི་རྒྱུད་གསུམ་གྱི་དམིགས་ཁྲིད་ཡོངས་སུ་ཚང་བ།
ལམ་ཟབ་ཕྱི་ནང་སོགས་ཐུན་མོང་དང་ཐུན་མོང་མ་ཡིན་པའི་རྗེས་གནང་གི་
ཚོགས་མང་པོ་དང༌། སྡོམ་གསུམ། བརྟག་གཉིས། ལྗོན་ཤིང་མཛེས་རྒྱན།
ཚུལ་གསུམ་མཛེས་རྒྱན། ལྗོན་ཤིང་ཆེན་མོའི་དབང་གི་བཤད་པ་ཆེན་མོ་ལུང་གི་
སྙེ་མ་སོགས་གཞུང་ལུགས་རྣམ་བཤད་ཀྱི་ཚོགས་མང་པོ་དང༌། བདེ་དགྱེས་
གསང་གསུམ། གུར་སོ་ལ་སོགས་པའི་ངོར་ལུགས་བདུན་དུ་གྲགས་པའི་དཀྱིལ་
ཆོག གཞན་ཡང་དཀྱིལ་འཁོར་གྱི་ཆོ་ག བྲིས་ཐིག གར་དབྱངས། རོལ་མོ་
ཚུན་དཔྱིས་ཕྱིན་པར་བློ་སྦྱོང་མཛད་ཅིང་། ཐོས་བསམ་སྒོམ་གསུམ་གྱི་ཕ་རོལ་
ཏུ་སོན། མཁས་བཙུན་བཟང་ གསུམ་ གྱི་གོ་འཕང་ལ་ མངའ་དབང་འབྱོར།
དགུང་ལོ་ སུམ་ ཅུ་ པ་ བོད་ རབ་ བྱུང་ བཅུ་ པའི་ ཤིང་ མོ་ གླང་ གི་ ལོ་ སྟེ་ སྤྱི་ ལོ་
1625ལོའི་ཧོར་ཟླ་གསུམ་པའི་རྒྱལ་བ་གསུམ་པའི་ཚེས་ལ་བཀྲ་ཤིས་པ་དང་དགེ་
མཚན་ཐམས་ཅད་ཀྱི་གནས། གངས་ལྗོངས་ཀྱི་འོག་མིན་ཆེན་པོ། དཔལ་ཨེ་ཝཾ་
ཆོས་ལྡན་གྱི་གདན་ཁྲིར་ལེགས་བར་ཕེབས་ཏེ། ཐོག་མར་གཉེར་ཆེན་གྱིས་རྡོ་རྗེ་
འཆང་ཀུན་ དགའ་ བཟང་ པོའི་ ཆོས་ དུང་ བྱིན་རླབས་ ཅན་ གྱིས་ ཐོག་ དྲངས་
འབུལ་བ་དང་བཅས་རྒྱལ་བ་རྡོ་རྗེ་འཆང་ཆེན་པོའི་རྒྱལ་ཚབ་མདོ་རྒྱུད་ཆོས་ཚུལ་
བྱེ་བའི་འཁོར་ལོའི་བདག་པོར་མངའ་གསོལ་ཏེ། གསུང་ངག་རིན་པོ་ཆེ་ལམ་
འབྲས་བུ་དང་བཅས་ པས་མཚོན་ཆོས་ཀྱི་འཁོར་ལོ་བར་མེད་དུ་ བསྐོར་བར་
མཛད་པས། གསུང་ལས་སྐྱེས་པའི་བསྟན་འཛིན་གྱི་སྐྱེས་བུ་རྣམ་དཔྱོད་མཁྱེན་
ཡངས་ཀྱི་གཟི་འོད་འབར་བ་སྐུའི་དབོན་པོ་བདག་ཆེན་ཡེ་ཤེས་བཟང་པོ། མདོ་
119



རྒྱུད་རིག་གནས་ཀྱི་མངའ་བདག་ཐུབ་བསྟན་རྣམ་རྒྱལ་གྱི་མཁན་ཆེན་ཀོང་སྟོན་
དོན་གྲུབ་དཔལ་བཟང་། མཁས་མཆོག་ངག་དབང་བསྟན་བའི་རྡོ་རྗེ། བཀྲ་
ཤིས་མཚན་ ཅན། སྙན་ བརྒྱུད་ རྒྱ་ མཚོའི་མངའ་ བདག་ རྗེ་དབོན་མགོན་ པོ་
བསོད་ནམས་ མཆོག་ ལྡན། བྲང་ ཏི་ མཁས་ པའི་ རིགས་ མཆོག་ བརྟན་ དུལ།
ཡོན་ཏན་དུ་མ་དང་ལྡན་པ་དབོན་ཆེན་ནམ་མཁའ་རིན་ཆེན། བཀའ་བརྒྱུད་
བསྟན་པའི་སྲོག་ཤིང་སྤྲུལ་སྐུ་ཕྱག་རྡོར་ནོར་བུ་སོགས་སློབ་ཚོགས་བགྲང་ལས་
འདས་པ་བྱུང་ཞིང༌། གཞན་ ཡང་ མཁན་ ཐོག་ འདྲེན་ པའི་ སྐུ་ངོ་ལ། ཆོས་
གཞིས་ཚོགས་བསྐྱང་བདེ་ལ་འབབ་ཆེ་བ། བསྟན་པའི་དཔལ་འབྱོར་གྱི་ཐོག་ལ་
ཤིན་ཏུ་ཕན་པ་བྱུང་ཞིང༌། ཀླུ་སྡིངས་སུ་ཡང་གཟིམས་ཁང་བསབ་པ་དང་རྟེན་
གསུམ་དངོས་ སྤྱད་ སོགས་ གསར་ འཕེལ་ གྱི་ཚོགས་ མང་དག་དང་། བླ་ བྲང་
གཞུང་གི་ གསང་ བའི་ མགོན་ ཁང་ དུ་ རྟེན་ མཐོ་ གཟུགས་ གང་ མ་ཞེ་ལྔ་ དང་།
སངས་རྒྱས་སྟོང་སྐུ་ཚང་བའི་བླ་བྲེ་བཀྲས་རྟགས་སོགས་དང་། གཞན་ཡང་སྲང་
སྟོང་ལས་ གྲུབ་ པའི་དཀར་ སྒྲུབ་ ཆེན་ པོས་ གཙོས་ པའི་ དངུལ་ གྱི་ སྤྱད་དངོས་
བསམ་ལས་འདས་པ་དང་། བཀའ་འགྱུར་ལྷ་ཁང་དུ་འཇམ་དབྱངས་རྒྱ་ནག་མ།
སྟོན་པའི་སྐུ། དངུལ་སྐུ་སྟོན་པ་ལོངས་སྐུ་མས་གཙོས་པའི་སྐུ་འདྲ་བཅུ་གསུམ་
ཙམ་དང་། གོས་འ ཕན་སྤུས་གཙང་བ་ཁ་ཡར་དང་། ལམ་འབྲས་ལྷ་ཁང་དུ་
རྒྱལ་བ་རྡོ་རྗེ་འཆང་ཀུན་དགའ་བཟང་པོའི་སྐུ་ལ་སྣམ་སྦྱར་སངས་རྒྱས་སྟོང་སྐུ་
ཡོད་པ། བདེ་གཤེགས་ཀུན་དགའ་བཀྲ་ཤིས་ཀྱི་སྐུ་འདྲ་ལ་སྐུ་ཆོས་མུ་ཏིག་གི་
རྒྱན་ཅན་སོགས་རྒྱལ་བའི་སྐུ་གསུང་ཐུགས་རྟེན་དང་མཆོད་པའི་ཡོ་བྱད་བཅས་
དུ་མ་བསྐྲུན་ཏེ་རྒྱལ་བའི་བསྟན་པ་ལ་བཀའ་དྲིན་ཤིན་ཏུ་ཆེའོ། ། དགུང་ལོ་ཞེ་
གཉིས་པ་ས་མོ་གླང་གི་ལོར་ཞྭ་ལུ་གསེར་ཁང་ཆེན་མོར་ཀུན་མཁྱེན་གཉིས་པ་བུ་
སྟོན་ཐམས་ཅད་མཁྱེན་པའི་མི་འཇིགས་སེང་གེ་ཁྲི་ལ་ཞབས་སེན་བཀོད་དེ་ཆོས་
ཀྱི་འཁོར་ལོ་བར་མེད་དུ་བསྐོར། དེ་ལྟར་དམ་པ་འདི་ཉིད་ཀྱིས་གདན་ས་ལོ་
ཉེར་བརྒྱད་བསྐྱངས་ནས་འཆད་རྩོད་རྩོམ་གསུམ་གྱི་སྒོ་ནས་རྒྱལ་བའི་བསྟན་པ་
120



རིན་པོ་ཆེ་འདི་ཉིད་དར་ཞིང་རྒྱས་པར་མཛད་དེ་། གདུལ་བྱ་དུ་མ་སྨིན་གྲོལ་གྱི་
ལམ་ལ་བཀོད་ནས་མཐར་དགུང་གྲངས་ལྔ་བཅུ་ང་བརྒྱད་པ་བོད་རབ་བྱུང་བཅུ་
གཅིག་པའི་ཆུ་མོ་སྦྲུལ་གྱི་ལོ་སྟེ་སྤྱི་ལོ་1653ལོར་གཟུགས་སྐུའི་བཀོད་པ་ཆོས་
དབྱིངས་སུ་བསྡུ་བའི་ཚུལ་བསྟན་པ་ཡིན་ནོ། །
མཁན་ཆེན་ནམ་མཁའ་རིན་ཆེན།
ཁོང་ནི་བོད་རབ་བྱུང་བཅུ་པའི་ཆུ་ཕོ་བྱི་བའི་ལོ་སྟེ་སྤྱི་ལོ་1612ལོར་ཤབ་
སྟོད་རྗེ་ལུང་དུ་བྲང་ཏི་ནམ་མཁའ་སངས་རྒྱས་ཀྱི་སྐུ་དབོན་དུ་ངོ་མཚར་བའི་
ལྟས་དུ་མ་དང་བཅས་ཏེ་སྐུ་འཁྲུངས་ཤིང༌། སྐུ་ན་ཆུང་ངུའི་དུས་ནས་ཐར་རྩེར་
ཁུ་བོའི་དྲུང་ནས་ཡི་གེའི་སྦྱོར་ཀློག་དང་འདོན་ཆོས་སྤྱོད་བཅས་ལ་བྱང་བར་
མཛད། རིགས་བརྒྱའི་མགོན་པོ་བྲང་ཏི་ནམ་མཁའ་སངས་རྒྱས་དང༌། ཤར་
ཆེན་ཤེས་རབ་འབྱུང་གནས་སོགས་མཁས་ཤིང་གྲུབ་པ་བརྙེས་པའི་དགེ་བའི་
བཤེས་གཉེན་དུ་མའི་ཞབས་རྡུལ་སྤྱི་བོར་བླངས་ནས་ཟབ་རྒྱས་ཆོས་ཚུལ་ གྱི་
གདམས་པ་ ཐམས་ ཅད་བུམ་པ་གང་བྱོའི་ཚུལ་ དུ་ གསན་ནས་ གསན་བསམ་
མཐར་ཕྱིན་མཛད་ཅིང༌། སྐུ་བཙུན་ཞིང་ཚུལ་ཁྲིམས་ཀྱི་དྲི་དང་ལྡན་ཞིང་དུས་
གསུམ་སྒྲིབ་མེད་དུ་གཟིགས་པའི་མངོན་པར་ཤེས་པ་སོགས་ཡོན་ཏན་དུ་མའི་
ཕུང་པོར་གྱུར། རྡོ་རྗེ་འཆང་གི་ལམ་འབྲས་བཀའ་རྒྱའི་གཟིགས་སྣང་དུ་བླ་མ་
ཡི་དམ་ཕྱག་མཚན་མཆོད་རྟེན་ཆོས་སྐྱོང་རྣམས་རྐང་གྲངས་བཅོ་བརྒྱད་གནང་
བའི་བྱང་ཆེན་མཆོད་རྟེན་ཐ་མ་འཇས་བཅད་པ་དེའི་བརྡ་དོན་ཡིན་པས་རྗེ་
འདིའི་སྐུ་ཚེ་དང་མཛད་ པ་དེ་ ཙམ་ཡུན་མི་རིང་ བའི་ རྒྱུ་མཚན་ནོ་ཞེས་ ཐོས།
དགུང་ལོ་ཞེ་གཉིས་པ་བོད་རབ་བྱུང་བཅུ་གཅིག་པའི་ཆུ་མོ་སྦྲུལ་གྱི་ལོ་སྟེ་སྤྱི་ལོ་
1653ལོར་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་ཀྱི་
ཆོས་ཀྱི་ཁྲི་ལ་ཞབས་ཀྱི་པདྨོ་ཉེ་བར་བཀོད་དེ་འཁོར་འདུས་པ་རྒྱ་མཚོ་ལྟ་བུ་ལ་
121



གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་ཆོས་ཀྱི་འཁོར་ལོ་བར་མེད་
དུ་བསྐོར་བར་མཛད། འཆད་རྩོད་རྩོམ་གསུམ་གྱི་སྒོ་ནས་རྒྱལ་བའི་བསྟན་པ་
རིན་པོ་ཆེ་འདི་ཉིད་དར་ཞིང་རྒྱས་པར་མཛད་ནས་གདུལ་བྱ་དུ་མ་སྨིན་གྲོལ་གྱི་
ལམ་ལ་བཀོད་དེ། མཐར་དགུང་གྲངས་ཞེ་དྲུག་པར་བོད་རབ་བྱུང་བཅུ་གཅིག་
པའི་མེ་མོ་བྱ་ཡི་ལོ་སྟེ་སྤྱི་ལོ་1657ལོའི་ཧོར་ཟླ་དྲུག་པའི་ཚེས་ཉེར་གསུམ་ལ་ལྷོ་
བོད་མཚམས་སུ་གཟུགས་སྐུའི་བཀོད་པ་ཆོས་དབྱིངས་སུ་བསྡུ་བའི་ཚུལ་བསྟན་
པ་ཡིན་ནོ། །
ངག་དབང་བསོད་ནམས་རྒྱལ་མཚན།
ཁོང་ནི་བོད་རབ་བྱུང་བཅུ་པའི་ས་ཕོ་ཁྱི་ཡི་ལོ་སྟེ་སྤྱི་ལོ་1598ལོར་ཤར་
རྒྱལ་མཁར་རྩེར་ཡབ་བདག་པོ་མཐུ་སྟོབས་པ་དང༌། ཡུམ་གཡས་རུ་བྱང་པའི་
ལྕམ་ཡིད་འཛིན་དབང་མོ་གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་
ཏེ་སྐུ་འཁྲུངས་ཤིང་། སྐུ་བྱིས་པའི་དུས་ནས་ཆོས་ཀྱི་བག་ཆགས་སད་ཅིང་ཡི་གེ་
སྦྱོར་ཀློག་སོགས་བསླབ་པས་ཚེགས་མེད་དུ་མཁྱེན་པ་བྱུང་། དེ་ནས་ཀྱེ་རྡོར་
རྒྱུད་གསུམ། ཀུན་ ཏུ་ དགོས་ པའི་ གཞུང་ བདུན། སྣང་ གསལ་ མཛེས་རྒྱན།
རྒྱུད་གསུམ་མཛེས་རྒྱན་སོགས་རྒྱུད་གཞུང་ཆེན་པོ་ བཅུ་གསུམ་ཐུགས་འཛིན་
མཛད་ཅིང་། དགུང་ལོ་བཅོ་བརྒྱད་པ་ཤིང་མོ་ཡོས་ཀྱི་ལོའི་ཆོ་འཕྲུལ་ཟླ་བའི་
ཚེས་བཅུའི་ཉིན་འཇམ་དབྱངས་བསོད་ནམས་དབང་པོ་ལས་ཆོས་རྗེ་ས་པཎ་
ནས་བརྒྱུད་པའི་དགེ་ཚུལ་གྱི་སྡོམ་པ་མནོས་ཤིང་། དེ་ནས་རྡོ་རྗེ་འཆང་ངག་
དབང་ཆོས་གྲགས། ཤར་ཆེན་ཆོས་ཀྱི་རྒྱལ་པོ། འཇམ་མགོན་ཤེས་རབ་འབྱུང་
གནས། ཐར་ རྩེ་ འདྲེན་ མཆོག་ ནམ་ མཁའ་ སངས་ རྒྱས། འཇམ་ དབྱངས་
སེམས་དཔའ་ཆེན་པོ་བསོད་ནམས་ལྷུན་གྲུབ་བཅས་དད་པའི་དགེ་འདུན་དུ་
མའི་དབུས་སུ་སྲིད་ པའི་སྨོན་པའི་འདུན་པ་ ཐམས་ཅད་མཆིལ་མའི་ ཐལ་བ་
122



བཞིན་སྤངས་ཏེ། བྱང་གྲོལ་ཐར་པའི་ཡོན་ཏན་གྱི་ཤིང་རྟས་ཐུགས་རྒྱུད་ལེགས་
པར་དྲངས་པའི་དགེ་སློང་གི་སྡོམ་པ་རྣམ་པར་དག་པ་བཞེས་ཏེ། དཔལ་ལྡན་
ས་སྐྱ་སོགས་སུ་བྱོན་ནས་རབ་འབྱམས་པ་རྡོ་རྗེ་འོད་ཟེར་གྱིས་མཚོན་གོང་གི་
མཁན་སློབ་དེ་དག་གིས་གཙོ་བྱས་མཁས་གྲུབ་གཉིས་ལྡན་གྱི་དགེ་བའི་བཤེས་
གཉེན་དུ་མའི་ཞབས་རྡུལ་སྤྱི་བོར་བླངས་ཏེ། གསུང་ངག་རིན་པོ་ཆེ་ལམ་འབྲས་
བུ་དང་བཅས་པའི་བཀའ་ལུང་མན་ངག་རྣམས་མ་ལུས་པ་དང༌། ཉམས་ལེན་
དང༌། ལག་ལེན་དང་། ཡིག་ཆའི་ལུང་ཕྲན་ཚེགས་དང་བཅས་པ་གསན་ཅིང་
ཐུགས་སུ་ཆུད་པར་མཛད་པ་ཡིན་ནོ། ། གཞན་ཡང་ལམ་སྐོར་ལྷག་མ་རྣམས་ཀྱི་
ཁྲིད་དང་བྱིན་རླབས་དཔེ་ལུང་གི་བར་དུ་ཡོངས་སུ་རྫོགས་པ་དང་། དཔལ་
ལྡན་ས་སྐྱ་པའི་ལུགས་ཀྱི་དབང་དང་བྱིན་རླབས་རྗེས་གནང་མན་ངག་ཕྲ་མོ་དང་
བཅས་པ་དང་། ཆོས་སྐྱོང་ཆེ་ཆུང་གི་སྐོར་ལ་སོགས་པ་ལེགས་པར་གསན་ཏེ་
མདོ་སྔགས་རིག་གནས་དང་བཅས་པ་ལ་ཐོས་བསམ་གྱིས་སྒྲོ་འདོགས་བཅད།
དེ་ལྟར་གསན་པ་ཐམས་ཅད་ཀྱང་ཐོས་བསམ་སྒོམ་གསུམ་གྱི་སྒོ་ནས་མཐར་ཕྱིན་
པར་མཛད་དེ། ནང་ཏིང་ངེ་འཛིན་ གྱི་ རྟོགས་པ་ བསམ་གྱིས་མི་ ཁྱབ་ཅིང༌།
ཁྱད་པར་འཁོར་འདས་དབྱེར་མེད་ཀྱི་ལྟ་བ་རྣམ་པར་དག་པ་རྟོགས་ནས། སྤྱོད་
ལམ་རྣམ་བཞི་ཐམས་ཅད་དུ་དེའི་ངང་ལས་མི་གཡོ་བས་སེམས་ཅན་ལ་བུ་གཅིག་
པ་ལྟ་བུའི་བྱམས་པ་དང་སྙིང་རྗེ་བྱང་ཆུབ་ཀྱི་སེམས་བརྟན་པོས་གཞན་གྱི་ནད་
དང་སྡུག་བསྔལ་ལེན་ནུས་པ་སོགས་གྲུབ་པའི་རྟགས་མཚན་དུ་མ་མངོན་དུ་གྱུར།
དགུང་ལོ་ང་བརྒྱད་པ་བོད་རབ་བྱུང་བཅུ་གཅིག་པའི་ཤིང་མོ་ལུག་གི་ལོ་སྟེ་སྤྱི་ལོ་
1655ལོར་ངོར་ཨེ་ཝཾ་ཆོས་ལྡན་དུ་ལམ་འབྲས་ཀྱི་སྨིན་ཁྲིད་གནང་། དགུང་ལོ་
དྲུག་ཅུ་པ་བོད་རབ་བྱུང་བཅུ་གཅིག་པའི་མེ་མོ་བྱ་ཡི་ལོ་སྟེ་སྤྱི་ལོ་1657ལོར་ངོར་
ཆེན་རྡོ་རྗེ་འཆང་གི་ཆོས་ཀྱི་ཁྲི་ལ་ཞབས་སོར་བཀོད་དེ། འཁོར་འདུས་པ་རྒྱ་
མཚོ་ལྟ་བུ་ལ་གསུང་ངག་རིན་ པོ་ཆེ་ལམ་འབྲས་བུ་དང་བཅས་ པའི་དབང་།
ལུང་། ཁྲིད། མན་ངག་དང་བཅས་པས་གདུལ་བྱ་དུ་མ་སྨིན་གྲོལ་གྱི་ལམ་ལ་
123



24 4 1
བཀོད་པར་མཛད་དེ། བོད་རབ་བྱུང་བཅུ་གཅིག་པའི་ས་ཕོ་ཁྱི་ཡི་ལོ་སྟེ་སྤྱི་ལོ་
1658ལོའི་ས་གའི་ཟླ་བའི་ཚེས་ཉེར་གཅིག་ཉིན་གདན་ས་དཔལ་གླིང་ཆོས་རྗེ་
བསོད་ནམས་ ཕུན་ ཚོགས་ ལ་ གཏད་དེ། ཐུབ་ བསྟན་དགེ་འཕེལ། བསམ་
འགྲུབ་དགོན་པ། དཔལ་ལྡན་ས་སྐྱ་རྣམས་སུ་བཞུགས་ཤིང༌། ཐོས་བསམ་སྒོམ་
པ་དང་། སྐལ་ལྡན་གྱི་གདུལ་བྱ་སྨིན་པར་མཛད་ཚུལ་མང་པོ་ཞིག་ཡོད་པ་ལས།
དམ་པ་འདི་ཉིད་ཀྱི་གསུང་གི་བདུད་རྩི་བཞེས་པའི་ཞལ་སློབ་ཀྱི་རིམ་པ་བྱུང་
ཚུལ་ཡང་མཁན་ཆེན་ནམ་མཁའ་རིན་ཆེན། ཤར་པ་བདག་ཆེན་ཡེ་ཤེས་བཟང་
པོ། མཁན་ཆེན་བསོད་ནམས་ རྒྱ་ མཚོ། མཁན་ཆེན་ ལྷུན་གྲུབ་དཔལ་ ལྡན།
ཐུབ་བསྟན་མཁན་ཆེན་བཟང་ པོ་ རྒྱལ་ མཚན། མཁས་གྲུབ་ཆེན་ པོ་ འཇམ་
དབྱངས་བཀྲ་ཤིས་དཔལ་ལྡན་སོགས་མཁས་བཙུན་བཟང་གསུམ་གྱི་སློབ་མ་དུ་
མ་བྱོན་ཅིང་། དེ་ལས་སྔ་གཞུག་རྣམས་སུ་དམ་པ་འདི་ཉིད་ཀྱིས་བསམ་འགྲུབ་
དགོན་པར་འཛིན་བདག་བྱས་ཏེ། རང་ལོ་ལྔ་བཅུ་པར་འདུ་ཁང་དུ་ལོགས་བྲིས་
ཐུབ་པ་གཙོ་འཁོར་གསུམ། འཕགས་པ་གནས་བརྟན་བཅུ་དྲུག རྒྱལ་ཆེན་སྡེ་
བཞི། རྗེ་བཙུན་གོང་མ་རྣམ་ལྔ་བཅས་ལྷ་བརྒྱད་ཅུ་ལྷག་ཙམ་བཞེངས་ཤིང་།
དགོན་གསར་དུ་རང་རིག་ཡེ་ཤེས་ཕོ་བྲང་གི་ལྷ་ཁང་གསར་དུ་བཞེངས། དྲི་
བཟང་དར་འདམ་གྱི་འབུར་སྐུ་བླ་མ་རྡོ་རྗེ་འཆང་གིས་གཙོས་པའི་ནི་གུས་ཇག་
བསྟོད་ལུགས་གྲུབ་ཆེན་ཐང་སྟོང་རྒྱལ་པོ་ནས་བརྒྱུད་འཛིན་བློ་གྲོས་རྒྱལ་མཚན་
ལ་བརྒྱུད་པ་ཡོངས་སུ་རྫོགས་པའི་ལོགས་བྲིས་དང་། མཆོད་པའི་ཡོ་བྱད་དུ་མ་
དང༌། རྒྱལ་བ་རིགས་ལྔའི་གསེར་ཐང་སོགས་ཐང་ཀ་དུ་མ་དང༌། གཞན་ཡང་
ཐུབ་བསྟན་དགེ་འཕེལ་འཛིན་བདག་བྱས་སྐབས་སུ་འདུ་ཁང་དུ་ལོགས་བྲིས་
སངས་རྒྱས་སོ་ལྔས་མཚོན་དུ་མ་དང༌། མྱུ་གུ་ལུང་དུ་ཡང་ལམ་འབྲས་བརྒྱུད་པ་
གསུམ་འདུས་ཀྱི་བླ་མ་སོགས་རྟེན་གསུམ་དུ་མ་བཞེངས་ཤིང༌། འདུལ་བའི་སྤྱི་
དོན་ཆེན་པོ་ཐུབ་བསྟན་གསལ་བའི་ཉིན་བྱེད་ཀྱི་པར་ཤིང་ལ་གསེར་ཞོ་བརྒྱད་
བཞག་པས་མཚོན་རྣམ་དཀར་གྱི་འཕྲིན་ལས་དུ་མ་བསྒྲུབས་ནས་འདི་ཕྱི་དོན་
124



དང་ལྡན་པར་མཛད་ཅིང་། གཞན་ཡང་ལེགས་པར་བཤད་པ་རྩོམ་གྱི་ཕྲེང་བ་
སྤེལ་བའི་ཚུལ་ལ་ཡང་། བླ་མ་ཡི་དམ་རྣམས་ལ་གསོལ་འདེབས་དང་ཉམས་
མགུར་ཁ་ཤས་དང༌། ཤར་ཆེན་ཤེས་རབ་འབྱུང་གནས་ཀྱི་རྣམ་ཐར། རྗེ་རང་
གི་གསན་ཡིག རྡོ་ རྗེ་ རྣལ་འབྱོར་མའི་བསྙེན་ ཐབས། མགོན་ པོའི་ གཏོར་
བཟློག རྡོ་རྗེ་རྣམ་འཇོམས་ཀྱི་བསྙེན་ཐབས་སྦྱིན་བསྲེག་དང་བཅས་པ་པོད་
གཅིག་ལོངས་ཙམ་རྗེས་འཇུག་གདུལ་བྱའི་གསོས་སུ་བཞག་པ་ཡིན་ནོ། དེ་ལྟར་
དམ་པ་འདི་ཉིད་ཀྱི་སྐུ་ཚེ་ཧྲིལ་པོར་གནས་ངེས་མེད་དང་ཆོས་སྡེ་ཆེན་པོ་རྣམས་
སུ་བྱོན་ནས་འཆད་རྩོད་རྩོམ་གསུམ་དང༌། སྒྲུབ་ པ་ཉམས་ལེན་ འབའ་ཞིག་
མཛད་དེ། མཐར་དགུང་གྲངས་དོན་བདུན་པ་བོད་རབ་བྱུང་བཅུ་གཅིག་པའི་
ཤིང་ཕོ་སྟག་གི་ལོ་སྟེ་སྤྱི་ལོ་1674ལོར་མང་མཁར་ཐུབ་བསྟན་དགེ་འཕེལ་དུ་
གཟུགས་སྐུའི་བཀོད་པ་ཆོས་དབྱིངས་སུ་བསྡུ་བའི་ཚུལ་བསྟན་པ་ཡིན་ནོ། ། ་
དཔལ་གླིང་ཆོས་རྗེ་བསོད་ནམས་རྒྱ་མཚོ།
ཁོང་ནི་བོད་རབ་བྱུང་བཅུ་པའི་མེ་མོ་སྦྲུལ་གྱི་ལོ་སྟེ་སྤྱི་ལོ་1617ལོར་སྣར་
ཐང་གི་དཔལ་འབྱོར་ཕུན་ཚོགས་གླིང་དུ་ཡབ་རྒྱལ་པོ་བཀྲ་ཤིས་དང༌། ཡུམ་
དཔལ་མོ་སྒྲོན་མ་གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་
འཁྲུངས་ཤིང་མཚན་ཚེ་རིང་རྡོ་རྗེར་གསོལ། དགུང་ལོ་བརྒྱད་པ་ཤིང་ཕོ་བྱི་བའི་
ལོར་སྣར་ཐང་ཟུར་ཁང་གི་སློབ་དཔོན་བསོད་ནམས་རྡོ་རྗེ་ལ་གཙུག་ཕུད་ཕུལ་ཏེ་
མཚན་བསོད་ནམས་རྒྱ་མཚོར་གསོལ། ཐོག་མར་ཡི་གེ་འབྲི་ཀློག་ནས་བྱ་བ་ཆོས་
སྤྱོད་ཀྱི་སྐོར་རྣམས་ཐུགས་སུ་ཆུད་པར་མཛད་ཅིང་། དེ་ནས་ཐུབ་བསྟན་གསེར་
མདོག་ཅན་དུ་བྱོན་ནས་བསྡུས་པ་བརྩི་བ་ནས་བརྩམས་ཏེ་བྱམས་ཆོས་སོགས་ལ་
སྦྱངས། བྱ་རྒོད་ཕུང་པོའི་ཆོས་གྲྭ་སོགས་སུ་རིགས་པ་སྨྲ་བ་རྣམས་ལས་མཆོག་
ཏུ་གླེང་ཡང་། གནམ་སྐྱོན་ལྟ་བུའི་བསྙུང་གཞི་ཅིག་བྱུང་ནས་དཔལ་འབྱོར་གླིང་
125



དུ་བྱོན་སྐབས་རྗེ་ངག་དབང་ཆོས་གྲགས་དང་མཇལ་ཚེ་དབང་ལྕགས་སྡོང་མ་
ཐོབ་ཅིང་། སྔགས་ཕྱོགས་ལ་སློབ་གཉེར་གྱིས་དང་ཕན་པ་ཆེ་བར་འོང་གསུངས།
དེ་ནས་ངོར་དུ་བྱོན་ཏེ་ཟུར་ཆེན་སློབ་དཔོན་རྡོ་རྗེ་དཔལ་བ་ལ་གཏད་དེ། ཚུལ་
གསུམ་མཛེས་རྒྱན། རྩ་ རྒྱུད་ བརྟག་ གཉིས། སྡོམ་ གསུམ་ རབ་ དབྱེ་ བཅས་
སྔགས་རྒྱུད་རྣམས་ལ་སྦྱོང་བ་མཐར་ཕྱིན་མཛད། དེའི་ཚེ་མཁས་གྲུབ་དཔལ་
ལྡན་དོན་གྲུབ་སྐུ་མཚམས་དམ་པར་མཛད་ཀྱང་། རྗེ་འདི་ལ་མཇལ་ཁ་བྱུང་
ནས། བསྙུང་ གཞི་ ལ་ ཕན་ པ་ དང་། ཤེས་ རབ་ ཆེ་ བའི་ ཐབས་ དགོས་ ཞུས།
ཕྱག་ཟན་ལྗགས་སྔགས་གནང་བ་ཞིག་དང༌། འཇིགས་བྱེད་བླ་མ་བརྒྱུད་པའི་
བཀའ་བསྒོ། འཇམ་ དབྱངས་ དམར་ སེར་ གྱི་ སྒྲུབ་ ཐབས་ རྗེས་ གནང་ ལས་
ཚོགས་དང་བཅས་པ་གནང་སྟེ། ནད་གཞིས་སྐྱོན་མི་འོང༌། ཤེས་རབ་འཕེལ་
བ་ལ་ཐེ་ཚོམ་མེད། བསྟནཔ་ལ་ཕན་པ་ཞིག་འོང་སྲིད་གསུངས་ནས་ལུང་བསྟན་
པར་མཛད། དེ་ནས་སྔར་གྱི་སློབ་གཉེར་གྱི་འཕྲོས་དག་ལྗོན་སྤྱི་གསུམ་སོགས་
ཀུན་ཏུ་དགོས་པའི་གཞུང་བདུན། སྡོམ་གསུམ་སྤྱི་དོན་གྱི་འགྲེལ་བ་ཆེ་ཆུང༌། །
ཀྱེ་རྡོ་རྗེ་བཀའ་བབས་བཞི། གུར་སོ་གཉིས། བདེ་མཆོག་ལོ་ནག་དྲིལ་གསུམ།
གསང་འདུས་འཕགས་ལུགས་། ཡེ་ཤེས་ཞབས་ལུགས། ཇོ་བོ་ལུགས། ཟུར་
བཀའ་ གཞན་ དང་ བཅས་ པའི་ མངོན་ རྟོགས། དཀྱིལ་ ཆོག་ མཆོད་ ཕྲེང༌།
བསྟོད་པ་ཟུར་འདེབས། ས་ཆེན་སོགས་ཀྱི་ཕྱག་ལེན་ཕྲ་མོ་དང་བཅས་ཐུགས་སུ་
ཆུད་པར་མཛད། ལྷག་པར་དུ་འཇམ་དབྱངས་ཤེས་རབ་འབྱུང་གནས་ཀྱི་དྲུང་
དུ་གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་གདམས་པ་ཚར་བཅོ་ལྔ་
ཙམ་གསན་ཅིང༌། གཞན་ཡང་སྔ་གཞུག་རྣམས་སུ་རྒྱལ་དབང་ངག་དབང་བློ་
བཟང་རྒྱ་མཚོ། - དཔལ་ལྡན་ས་སྐྱ་པ་ངག་དབང་ཀུན་དགའ་བསོད་ནམས།
ངག་དབང་བསོད་ནམས་དབང་ཕྱུག གསེར་མདོག་མཁན་ཆེན་ཤཱཀྱ་བཀྲ་ཤིས་
སོགས་མཁས་ གྲུབ་ གཉིས་ ལྡན་ གྱི་ དམ་ པའི་ བཤེས་ གཉེན་ བཅུ་ གསུམ་ ཙམ་
བསྙེན་ནས་གསན་བསམ་རྒྱ་མཚོའི་ཕ་རོལ་ཏུ་སོན་པར་མཛད་ཅིང༌། མདོར་ན་
126



མདོ་སྔགས་ཀྱི་ཆོས་ཚུལ་ཟབ་མོ་རྣམས་ཡོངས་འཛིན་རྣམས་ཀྱི་བཀའ་བཞིན་
བརྩོན་པ་དྲག་པོས་མཐར་ཕྱིན་པར་མཛད་དོ། ། དགུང་ལོ་བཅུ་གསུམ་པར་རྗེ་
ནམ་མཁའ་སངས་རྒྱས་ལས་དགེ་ཚུལ་གྱི་སྡོམ་པ་དང་། དགུང་ལོ་ཉེར་ལྔ་པ་
ལྕགས་སྦྲུལ་ལོར་རྗེ་ནམ་མཁའ་སངས་རྒྱས་པས་མཁན་པོ་དང༌། ཤར་ཆེན་ཤེས་
རབ་འབྱུང་གནས་ཀྱིས་ལས་སློབ། ཞབས་དྲུང་རྒྱལ་རྩེ་པ་ངག་དབང་བསོད་
ནམས་རྒྱལ་མཚན་གྱིས་གསང་སྟོན། ཆོས་རྗེ་དམ་ཆོས་བཀྲ་ཤིས་པས་གྲིབ་ཚོད།
ཐར་རྩེ་ནམ་མཁའ་རིན་ཆེན་པ་རྣམས་ཀྱི་དབུས་སུ་བསྙེན་པར་རྫོགས་པའི་དགེ་
སློང་གི་སྡོམ་པ་ཡང་དག་པར་བཞེས། བསླབ་བྱའི་གཞི་ཚུལ་ཁྲིམས་རྣམ་དག་ལ་
བརྟེན་ནས་བྱམས་པ་དང་སྙིང་རྗེས་ཀུན་ནས་བསླངས་ཤིང་བདག་གཞན་བརྗེ་
བའི་བྱང་ཆུབ་སེམས་དཔའི་སྤྱོད་པ་རླབས་པོ་ཆེ་མངའ་བ་དང༌། དམ་ཚིག་
སྡོམ་པའི་ཚོགས་སྲོག་གི་དབང་པོ་ལས་ཀྱང་གཅེས་པར་བཟུང་ནས་རིམ་པ་
གཉིས་ཀྱི་རྣལ་འབྱོར་ལ་མི་གཡེང་བའི་ངང་ནས་དུས་འདའ་ཞིང་། དེ་ནས་
དཔལ་སྣར་ཐང་གི་ཆོས་གྲྭ་ཆེན་པོའི་ཟུར་བཞིའི་གྲྭ་ཚང་གི་ཡ་གྱལ། ཟུར་ཁང་
གྲྭ་ཚང་གི་གཙུག་ལག་གི་དབང་ཕྱུག་པ་ཐམས་ཅད་ཀྱི་གཙུག་གི་ནོར་བུ་འཇམ་
དབྱངས་ཤེས་རབ་རྒྱ་མཚོའི་ཆོས་ཀྱི་ཁྲི་ལ་ཞབས་ཟུང་ལེགས་པར་འཁོད་དེ་
ལུགས་གཉིས་ཀྱི་སྒོ་ནས་འཛིན་སྐྱོང་སོགས་བླ་ན་མེད་པ་གནང་ཞིང་དར་རྒྱས་སུ་
མཛད། དགུང་ལོ་ སོ་ བཞི་པར་ སམྦུ་ཊའི་སློབ་དཔོན་མཛད་པ་ནས་ བཟུང་
འཁོར་སྐལ་ལྡན་གདུལ་བྱ་རྣམས་ལ་དབང་བྱིན་རླབས་རྗེས་གནང་ལ་སོགས་པ་
སོ་སོའི་བློ་དང་འཚམ་པ་ཆོས་ཀྱི་འཁོར་ལོ་རྒྱུན་མི་ཆད་པ་བསྐོར་ཏེ། གདུལ་བྱ་
རྣམས་སྨིན་པ་དང་གྲོལ་བའི་ལམ་ལ་འགོད་པར་མཛད་དོ། ། དེ་ནས་ས་ཕོ་ཁྱི་
ཡི་ལོ་སྟེ་སྤྱི་ལོ་1658ལོར་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་
འབྱུང་གནས་ཆོས་ཀྱི་ཁྲི་ལ་ཞབས་ཀྱི་པདྨོ་ཉེ་བར་བཀོད་དེ་ཆོས་ཀྱི་རྒྱལ་སྲིད་
ཆེན་པོ་ལ་མངའ་དབང་བསྒྱུར། དེ་ནས་བརྩམས་ཏེ་སྟོད་མངའ་རིས། སྨད་
མདོ་ཁམས། བར་དབུས་གཙང་གི་གདུལ་བྱ་སྐལ་བ་དང་ལྡན་པ་སྤྲིན་བཞིན་དུ་
127



འདུས་པ་རྣམས་ལ་རང་རང་གི་བློ་དང་འཚམ་པའི་ཆོས་གསུང་ངག་རིན་པོ་ཆེ་
ལམ་འབྲས་བུ་དང་བཅས་པའི་ཟབ་ཅིང་རྒྱ་ཆེར་བསྐོར་བ་མ་ཟད། གཞན་ཡང་
བསྟན་པའི་རྩ་བ་དགེ་བསྙེན་དགེ་ཚུལ་དགེ་སློང་གི་སྡོམ་པ་དོན་དུ་གཉེར་བ་
རྣམས་གློ་བུར་དུ་བྱུང་བ་མ་གཏོགས་པའི་ལོ་རེ་བཞིན་བསྒྲུབ་བྱ་བརྒྱ་ཕྲག་རེ་
ཙམ་བསྒྲུབ་པ་སོགས་ཀྱིས་མཚོན་སྐལ་ལྡན་གྱི་སློབ་མ་རྣམས་ཀྱི་བློ་གྲོས་ཀྱི་བུམ་
པ་ལེགས་བཤད་ཀྱི་བདུད་རྩིས་ལེགས་པར་གཏམས་པར་མཛད་དེ། མཁས་
གྲུབ་ཀྱི་སློབ་མ་ཇི་ལྟར་བྱུང་བའི་ཚུལ་ལ། ཞྭ་ལུ་མཁན་ཆེན་ཤེས་རབ་རྒྱ་མཚོ།
རབ་འབྱམས་སྨྲ་བའི་དབང་པོ་ཀུན་དགའ་ཚུལ་ཁྲིམས། མཁས་གྲུབ་དམ་པ་
དབུ་མཛད་ཀུན་དགའ་དཔལ་འབྱོར། བླ་མ་བཀྲ་ཤིས་དཔལ་ལྡན་སོགས་སྟོད་
མངའ་རིས། སྨད་མདོ་ཁམས། བར་དབུས་གཙང་ལ་སོགས་པ་དགོན་པ་སོ་
སོའི་བླ་མ་དང་གྲྭ་ཚང་མཐའ་དག་གི་སློབ་དཔོན་དང་། བློ་གསལ་གྱི་འདྲེན་པ་
དང༌། མི་ཆེན་མང་པོའི་བླ་མ་ལ་སོགས་པ་རྗེ་འདི་ཉིད་ཀྱིས་དངོས་སུ་གདམས་
པ་དང་རྗེས་སུ་བཀའ་དྲིན་གྱིས་བསྐྱངས་བ་མ་ཟད། ལེགས་པར་བཤད་པའི་
རྩོམ་གྱི་ཕྲེང་ བ་ གསར་ དུ་ ཇི་ ལྟར་ སྤེལ་བའི་ཚུལ་ནི། རྡོ་རྗེ་འཆང་ལ་གདུང་
ཤུགས་དྲག་པོར་འབོད་དབྱངས། རྗེ་ཉིད་བརྟན་པར་བཞུགས་པའི་ གསོལ་
འདེབས་ཀྱི་ཚིག མགོན་ དཀར་ ཡིད་ བཞིན་ ནོར་ བུའི་ སྒྲུབ་ ཐབས། སེང་
གདོང་སྔོན་མོའི་བརྒྱུད་འདེབས། བོད་ཡུལ་དུ་དམ་པའི་ཆོས་དར་བའི་ཆོས་
འབྱུང་ཚིགས་བཅད་ མ་ ཐུབ་ བསྟན་ པད་ཚལ་ རྒྱས་ པའི་ ཉི་ འོད་ ཅེས་ བྱ་ བ།
མཁན་ཆེན་བྱང་སེམས་ནམ་མཁའ་རིན་ཆེན་ལ་བསྟོད་པ་རྣམས་རྗེས་འཇུག་
གདུལ་བྱའི་གསོས་ སུ་ བཞག་ སྟེ་འཆད་རྩོད་རྩོམ་གསུམ་གྱི་སྒོ་ནས་རྒྱལ་ བའི་
བསྟན་པ་རིན་པོ་ཆེ་ཉིན་མོ་ལྟར་གསལ་བར་མཛད་དེ། མཐོང་ཐོས་དྲན་རེག་
གི་ཡུལ་དུ་བྱེད་པའི་སྐྱེ་དགུ་དཔག་ཏུ་མེད་པ་ལ་དཀར་པོའི་ས་བོན་བཏབ་ནས་
བླ་ན་མེད་པའི་བྱང་ཆུབ་ ཏུ་ རིགས་ཡོངས་ སུ་ངེས་ པར་མཛད། དེ་ལྟར་ལོ་
བཅུའི་བར་དུ་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་
128



གྱི་བསྟན་པ་བསྐྱངས་ནས་། མཐར་དགུང་གྲངས་ལྔ་བཅུ་ང་གཅིག་པ་བོད་རབ་
བྱུང་བཅུ་གཅིག་ པའི་ མེ་ མོ་ལུག་ གི་ ལོ་ སྟེ་ སྤྱི་ལོ་ 1667ལོར་ དགོངས་ པ་ གཞི་
དབྱིངས་སུ་གཤེགས་པ་ཡིན་ནོ། །
འཇམ་མགོན་དཔལ་མཆོག་རྒྱལ་མཚན།
ཁོང་ནི་བོད་རབ་བྱུང་བཅུ་པའི་ས་མོ་ཕག་གི་ལོ་སྟེ་སྤྱི་ལོ་1599ལོར་ཡབ་
མཁས་གྲུབ་དཔལ་ལྡན་དོན་གྲུབ་ཀྱི་སྐུ་དབོན་དུ་བྱོན་པ་གཙང་པ་ཆོས་སྐྱོང་བཀྲ་
ཤིས་དང། ཡུམ་ཨ་ཁྲིད་ཟེར་བའི་རིགས་ཀྱིས་མངོན་པར་མཐོ་བ་བུད་མེད་ཀྱི་
སྐྱོན་བརྒྱད་དང་བྲལ་བ་གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་
ཏེ་སྐུ་འཁྲུངས། སྐུ་ན་ཆུང་ངུའི་དུས་ནས་དམ་པའི་བག་ཆགས་སད་ཅིང་དཔལ་
ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་སུ་ཁུ་བོ་རིགས་དང་
དཀྱིལ་འཁོར་ ཐམས་ ཅད་ཀྱི་མངའ་ བདག་ དཔལ་ལྡན་དོན་གྲུབ་ ཀྱི་ དྲུང་དུ་
བསྙེན་ཏེ་འདོན་ཆོས་སྤྱོད་དང༌། གསུང་ངག་རིན་པོ་ཆེ་ལམ་འབྲས་བུ་དང་
བཅས་པས་ མཚོན་ མདོ་ སྔགས་ གཞུང་ ལུགས་ དུ་ མ་ ལ་ ཐོས་ བསམ་ མཛད།
འཛམ་གླིང་བྱང་ཕྱོགས་ཀྱི་སྐྱེ་དགུ་ཀུན་གྱི་གཙུག་རྒྱན་དཔལ་ས་སྐྱ་པ་རྩེ་གདོང་
ཁྲི་ཆེན་འཇམ་དབྱངས་ཀུན་དགའ་བསོད་ནམས་ཀྱིས་མཁན་པོ་དང༌། མཁས་
གྲུབ་དཔལ་ལྡན་དོན་གྲུབ་ཉིད་ཀྱིས་ལས་སློབ་མཛད་དེ་དད་པའི་དགེ་འདུན་
གྲངས་ཚང་གི་དབུས་སུ་ཚིགས་གསུམ་རིམ་ནོད་ཀྱིས་བསྙེན་པར་རྫོགས་པའི་
དགེ་སློང་ གི་ སྡོམ་ པ་ ཡང་དག་པར་བཞེས་ཤིང༌། མཁན་སློབ་དེ་དག་དང་།
བྲང་ཏི་ནམ་ མཁའ་ སངས་ རྒྱས། ཤར་ ཆེན་ ཤེས་ རབ་ འབྱུང་ གནས་ སོགས་
མཁས་ཤིང་གྲུབ་པ་བརྙེས་པའི་དགེ་བའི་བཤེས་གཉེན་དུ་མའི་ཞབས་རྡུལ་སྤྱི་
བོར་བླངས་ཏེ། གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་གདམས་
ངག་མཐའ་དག་ ཡོངས་ སུ་ རྫོགས་ པ་ ཚར་དུ་མས་ མཚོན་ མདོ་ སྔགས་ གཞུང་
129



ལུགས་རབ་འབྱམས་ལ་ཐོས་བསམ་གྱིས་ཕ་རོལ་ཏུ་སོན། ཐོས་དོན་དེ་དག་ལ་
སྒོམ་པས་ཉམས་སུ་བླངས་བའི་ཚུལ་ཡང་། གསུང་ངག་ལ་སོགས་པའི་ཁྲིད་རིམ་
རྣམས་ཉམས་མྱོང་སྐྱེས་ཁྲིད་དུ་ཐུགས་ཉམས་སུ་བཞེས་ཤིང༌། དགེས་མཛད་རྡོ་
རྗེ་ལ་སོགས་པ་ཡི་དམ་གྱི་ལྷ་དུ་མའི་བསྙེན་སྒྲུབ་མཐར་ཕྱིན། བླ་མ་ཡི་དམ་ཆོས་
སྐྱོང་ནོར་ལྷ་རྣམས་ཀྱིས་རྗེས་སུ་བཟུང༌། སྒྲུབ་ཁང་ཉིད་དུ་ཟུར་ཆེན་གྱི་ཚུལ་
གྱིས་ཆོས་འཁོར་མང་དུ་བསྐོར། མཁས་གྲུབ་དཔལ་ལྡན་དོན་གྲུབ་ཀྱིས་ཁྱེད་
རང་ཆོས་མཐུན་གྱི་ཚེ་ཚད་ཀྱང་ང་རང་ཙམ་འོང་། ཕྲིན་ལས་ཀྱང་དགའ་མོ་
འོང་གསུངས་ཐོག་ཏུ་ཕེབས་ཏེ་སྐུ་ཚེ་ཁུ་བོ་ལས་ལོ་གཅིག་གིས་རིང་བ་བྱུང་ཞིང་།
མདོ་ཁམས་སྡེ་དགེར་བྱོན་ནས་བསྟན་འགྲོའི་དོན་རྒྱ་ཆེ་ཡུན་རིང་མཛད་ཅིང་།
དེ་ནས་འཆི་ས་དབུས་གཙང་དུ་བྱེད་དགོས་གསུངས་ནས་ནན་ཏན་ཆེན་པོས་
ངོར་དུ་བྱོན་ཏེ། སྔོན་གྱི་ཐུགས་བསྐྱེད་སྨོན་ལམ་མཐུས་དགུང་ལོ་རེ་དགུ་པ་
བོད་རབ་བྱུང་བཅུ་གཅིག་པ་མེ་མོ་ལུག་གི་ལོ་སྟེ་སྤྱི་ལོ་1667ལོར་ངོར་ཆེན་ཀུན་
དགའ་བཟང་པོའི་ཆོས་ཀྱི་ཁྲི་ལ་ཞབས་ཀྱི་པདྨོ་ཉེ་བར་བཀོད་ནས། གསུང་ངག་
རིན་པོ་ཆེ་ལམ་འབྲས་བུ་དང་བཅས་པ་ཡོངས་སུ་རྫོགས་པ་ཚར་བཞིས་མཚོན་
མདོ་སྔགས་གཞུང་ལུགས་རབ་འབྱམས་ལ་འཆད་ཁྲིད་མཛད་དེ། གསུང་ལས་
སྐྱེས་པའི་ཞལ་སློབ་ཀྱི་རིམ་པ་གཙོ་བོ་ཆེ་དགུའི་གཙུག་རྒྱན་ཞྭ་ལུ་མཁན་ཆེན་
སྨན་ཁང་ནས་རིན་ཆེན་བསོད་ནམས་མཆོག་གྲུབ་དང༌། དཔལ་ཨེ་ཝཾ་ཆོས་ལྡན་
གྱི་མཁན་པོ་བསོད་ནམས་རྒྱ་མཚོ། ཐར་རྩེ་མཁན་ཆེན་འཇམ་པའི་དབྱངས་
ནམ་མཁའ་དཔལ་བཟང་། མཁན་ཆེན་ལྷུན་གྲུབ་དཔལ་ལྡན། ཞྭ་ལུ་མཁན་
ཆེན་ཤེས་རབ་རྒྱ་མཚོ། ཨེ་ཝཾ་ཆོས་ལྡན་གྱི་ཟུར་ཆེན་པ་རྒྱུད་སྡེའི་དབང་ཕྱུག་
ཆེན་པོ་ དམ་ ཆོས་ བསམ་ འགྲུབ། དབུ་ མཛད་ ཀུན་ དགའ་ དཔལ་ འབྱོར།
མཁན་ཆེན་ཀུན་དགའ་ཚུལ་ཁྲིམས་སོགས་མདོར་ན་དེའི་སྐབས་ཀྱི་རྗེ་བཙུན་ས་
སྐྱ་པའི་གྲུབ་མཐའ་ཁས་ལེན་པའི་སྟོད་མངའ་རིས། སྨད་མདོ་ཁམས། བར་
དབུས་གཙང་རྣམས་ཀྱི་བློ་གསལ་མང་པོས་ཞབས་པད་མངོན་པར་བསྟེན་ཏེ།
130



རྒྱལ་བའི་བསྟན་པ་རིན་པོ་ཆེ་འདི་ཉིད་སྒོ་ཀུན་ནས་དར་ཞིང་རྒྱས་པར་མཛད་
དེ་རྣམ་དཀར་གྱི་ཕྲིན་ལས་རྒྱ་ཆེར་སྤེལ། དགུང་ལོ་ལྔ་བཅུ་ང་ལྔ་པ་བོད་རབ་
བྱུང་བཅུ་ གཅིག་ པ་ ལྕགས་ མོ་ ཕག་གི་ལོ་ སྟེ་ སྤྱི་ལོ་1671ལོའི་ བར་ གདན་ས་
བསྐྱངས་ནས་ཉིད་ཀྱི་རྒྱལ་ཚབ་ཏུ་ཐར་རྩེ་ནམ་མཁའ་དཔལ་བཟང་ཁྲི་འདོན་
མཛད་དེ། རྗེ་རང་སྒྲུབ་ཁང་དུ་ཐུགས་དམ་ཟབ་མོ་ལ་རྩེ་གཅིག་ཏུ་གཞོལ་ནས།
མཐར་དགུང་གྲངས་དོན་ལྔ་པ་བོད་རབ་བྱུང་བཅུ་གཅིག་པ་ཆུ་མོ་གླང་གི་ལོ་སྟེ་
སྤྱི་ལོ་1673ལོར་གཟུགས་སྐུའི་བཀོད་པ་ཆོས་དབྱིངས་སུ་བསྡུས་པ་ཡིན་ནོ། །
འཇམ་དབྱངས་ནམ་མཁའ་དཔལ་བཟང་།
ཁོང་ནི་བོད་རབ་བྱུང་བཅུ་པའི་ལྕགས་མོ་ཕག་གི་ལོ་སྟེ་སྤྱི་ལོ་1611ལོར་
གནས་ཁྱད་ པར་ ཅན་ རྡོ་ རྗེའི་ གདན་ གཉིས་པ་ས་སྐྱ་ཞེས་སྙན་ པའི་ ང་རོ་ ས་ .
གསུམ་དུ་གྲགས་ཤིང་། མཁས་པ་དུ་མ་བར་མ་ཆད་པར་བྱུང་བའི་བསྟི་གནས་
འུ་ཡུག་ཕུའི་འབྲོག་གསེབ་ཏུ་ཡབ་ཁོར་ཚ་ད་ར་དང་། ཡུམ་ཁོར་མོ་ནོར་འཛོམ་
གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས་ཤིང་མཚན་
ཀརྨ་གསོལ། སྐུ་ན་ཆུང་ངུའི་དུས་ནས་དམ་པའི་བག་ཆགས་རང་ཆས་སུ་མངའ་
ཞིང་རྩེ་གདོང་དུ་བྱོན་ཅིང་འབྲི་ཀློག་སོགས་བསླབ་པས་ཚེགས་མེད་དུ་མཁྱེན་པ་
བྱུང༌། དེ་ནས་ཨེ་ཝཾ་ཐར་རྩེར་ཁུ་བོ་ཆོས་རྗེས་བླངས་ནས་བྲང་ཏི་ནམ་མཁའ་
སངས་རྒྱས་ལས་རབ་ཏུ་བྱུང་ཞིང་བསྙེན་པར་རྫོགས། ངའི་ཁུ་བོ་བྲང་ཏི་པཎ་
ཆེན་ནམ་མཁའ་དཔལ་བཟང་གི་མཚན་དེ་ཁྱེད་ལ་འདོགས། ་མ་འོངས་པ་ན་
ངེད་ཀྱི་གདན་ས་འོང་གསུང་བའི་ལུང་བསྟན་མཛད་ཅིང་། ལུགས་གཉིས་ཀྱི་སྒོ་་
ནས་ཐུགས་སྲས་མཆོག་ཏུ་མཛད། རྗེ་འདི་ལས་དམ་པའི་ཆོས་དཔག་ཏུ་མེད་པ་
གསན་བསམ་མཐར་ཕྱིན་མཛད། གཞན་ཡང་ཤར་ཆེན་ཁུ་དབོན། རིན་པོ་ཆེ་
དཔལ་ལྡན་དོན་གྲུབ་ཁུ་དབོན་སོགས་མཁས་གྲུབ་གཉིས་ལྡན་གྱི་སྐྱེས་ཆེན་དམ་
131



པ་དུ་མའི་ཞབས་རྡུལ་སྤྱི་བོར་བླངས་ནས། གསུང་ངག་རིན་པོ་ཆེ་ལམ་འབྲས་
བུ་དང་བཅས་པས་མཚོན་རྒྱལ་བའི་བཀའ་དང་། དགོངས་འགྲེལ་གྱི་བསྟན་
བཅོས་མང་པོའི་བཤད་ཁྲིད་དབང་ལུང་མན་ངག་སོགས་མཐའ་ཡས་པ་གསན་
བསམ་རྒྱ་ཆེར་མཛད་དེ་ཐོས་པའི་ཕ་རོལ་ཏུ་སོན། མཁས་པའི་གྲགས་པ་ནོར་
འཛིན་སྒེག་མོའི་ཁྱོན་ཀུན་ཏུ་ཁྱབ་པར་གྱུར། དེ་ལྟར་འཆད་རྩོད་རྩོམ་པས་རྒྱལ་
བསྟན་པདྨའི་ཚལ་ལ་ཉི་མའི་འོད་ཟེར་ཤར་བ་ལྟར་མཛད་ནས་ལམ་ཟབ་མོ་ལ་
མཉམ་པར་འཇོག་པའི་སྒོ་ནས་ཐོས་དོན་ཉམས་སུ་བླངས་བར་བཞེད་དེ་གཉིས་
འཛིན་གྱི་འཁྲུལ་བ་ཐམས་ཅད་ཉེ་བར་ཞི་བའི་ཆོས་ཀྱི་དབྱིངས་སྤྲོས་བྲལ་ནམ་
མཁའ་ལྟ་བུ་དང༌། རྟེན་ཅིང་འབྲེལ་བར་འབྱུང་བ་སྒྱུ་མ་ལྟ་བུའི་ཆོས་ཅན་རང་
རིག་པའི་ཡེ་ཤེས་དེ་ཉིད་དང༌། གཞན་དུ་བརྗོད་དུ་མེད་པ་མཁྱེན་པའི་འཁོར་
འདས་དབྱེར་མེད་ཀྱི་ཉམས་ལེན་གྱི་གནད་ཟབ་མོ་དང་མ་བྲལ་པའི་ངང་ནས་ཕྱི་
ནང་གི་གཡེང་བ་གང་གིས་ཀྱང་བརྫི་བར་མི་ནུས་པའི་གུས་པ་དང་རྟག་པའི་
སྦྱོར་བ་གཞན་ལས་ཕུལ་དུ་བྱུང་བས་དངོས་གྲུབ་ཐམས་ཅད་ཀྱི་རྩ་བ་ལམ་ཟབ་
མོ་བླ་མའི་རྣལ་འབྱོར་གཙོ་བོར་གྱུར་པའི་མཚན་བཅས་མཚན་མེད་ཐུགས་དམ་
གྱི་རིམ་པ་དུ་མ་ལ་བརྩོན་པ་ཆེར་མཛད་ནས། གྲུབ་པའི་རྟགས་མཚན་དུ་མ་
མངོན་དུ་གྱུར། ཐར་རྩེའི་དཀར་མེ་དུས་ཇའི་ཐེབས་སུ་ཁམས་ཀྱི་ཆུ་འབུམ་ངོས་
སུ་འབུལ་སྡུད་དུ་བྱོན་ཏེ་འདོད་ཡོན་གྱི་དངོས་པོ་ནམ་མཁའི་སྤྲིན་བཞིན་དུ་འདུ་
བར་གྱུར། དེ་ནས་ངོར་དུ་བྱོན་ཏེ་བྲང་ཏི་མཁན་ཆེན་ནམ་མཁའ་རིན་ཆེན་
དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་ཀྱི་གདན་ས་ལ་
འཁོད་ནས་རྗེ་འདིས་ ཐར་རྩེའི་གདན་ ས་ མཛད་ཅིང་ཕྲིན་ལས་ཀྱི་དྲི་བཞོན་
ཕྱོགས་ཀྱི་ཐ་གྲུ་ཡོངས་སུ་ཁྱབ་པར་གྱུར་པ་ལ་བརྟེན་ནས། དགུང་ལོ་རེ་གཅིག་
པ་བོད་རབ་བྱུང་བཅུ་གཅིག་པ་ལྕགས་མོ་ཕག་གི་ལོ་སྟེ་སྤྱི་ལོ་1671ལོར་ངོར་
ཆེན་ཀུན་དགའ་བཟང་པོའི་ཆོས་ཀྱི་ཁྲི་ལ་ཞབས་ཀྱི་པདྨོ་ཉེ་བར་བཀོད་ནས།
གསུང་ངག་རིན་པོ་ཆེ་ལམ་འབྲས་བུ་དང་བཅས་པས་མཚོན་རྒྱུད་ལུང་མན་ངག་
132



དུ་མའི་ཆོས་ཀྱི་འཁོར་ལོ་ བར་མེད་དུ་བསྐོར་བར་མཛད་པས། བློ་གྲོས་ཀྱི་
དབང་པོ་ཡོངས་སུ་རྒྱས་པར་གྱུར་པའི་སྲས་ཀྱི་ཐུ་བོ་མཚུངས་པ་མེད་པ་ཡང་དུ་
མ་བསྐྲུན་ཏེ། དེ་དག་གི་སློབ་མ་དང་། ཡང་སློབ་དང༌། ཉིང་སློབ་ སོགས་
གྲངས་མེད་པས་ཀྱང་རྒྱ་མཚོའི་གོས་ཅན་ཀུན་ཏུ་ཁྱབ་པར་བཀང་སྟེ་མཐོང་ཐོས་
དྲན་རེག་གི་ཡུལ་དུ་བྱས་པའི་སྐྱེ་དགུ་བསམ་གྱིས་མི་ཁྱབ་པ་ལ་དཀར་པོའི་ས་
བོན་བཏབ་ནས་བླ་ན་མེད་པའི་བྱང་ཆུབ་ཏུ་རིགས་ཡོངས་སུ་ངེས་པར་མཛད་དེ།
མཐར་དགུང་གྲངས་རེ་གཉིས་པ་བོད་རབ་བྱུང་བཅུ་གཅིག་པའི་ཆུ་ཕོ་བྱི་བའི་ལོ་
སྟེ་སྤྱི་ལོ་1672ལོའི་ཧོར་ཟླ་བཞི་པའི་ཚེས་བཅུ་དགུའི་སྲོད་ལ་ཐར་རྩེའི་གཟིམས་
ཁང་དུ་དགོངས་པ་ཆོས་དབྱིངས་སུ་གཤེགས་པའི་ཚུལ་བསྟན་པ་ཡིན་ནོ། །
འཇམ་མགོན་ལྷུན་གྲུབ་དཔལ་ལྡན།
ཁོང་ནི་བོད་རབ་བྱུང་བཅུ་པའི་ཤིང་ཕོ་བྱི་བའི་ལོ་སྟེ་སྤྱི་ལོ་1624ལོར་མདོ་
སྨད་མི་ཉག་རབ་སྒང་གི་བྱེ་བྲག་ཡུལ་འདུན་པ་ཞེས་དགེ་བཅུ་ཕུན་ཚོགས་ཀྱིས་
མངོན་པར་ཕྱུག་པའི་ཡུལ་དུ་ཡབ་རྡོ་རྗེ་ ཐར་དང་། ཡུམ་རྒྱ་ཟག་ཅེས་བྱ་བ་
གཉིས་ཀྱི་སྲས་སུ་དགེ་ལེགས་ཀྱི་མཚན་ལྟས་དུ་མ་དང་བཅས་ཏེ་སྐུ་འཁྲུངས་
ཤིང༌། དེའི་ཚེ་སྐྱེད་ཚལ་བའི་རབ་འབྱམས་པ་ཞིག་ལས་ཚེ་དབང་ཞུས་ཤིང་
མཚན་དཀོན་མཆོག་བཀྲ་ཤིས་སུ་གསོལ། རྗེ་འདི་ཉིད་སྐུ་ན་ཕྲ་མོའི་དུས་ནས་
འཁོར་བ་མཐའ་དག་སྡུག་བསྔལ་མཐའ་མེད་དུ་རྟོགས་ཤིང་ཆོས་ཀྱི་སྣང་བའི་
དུས་འདའ་ ཞིང་། རིམ་བཞིན་ནར་ སོན་ནས་ཡོན་ ཏན་ གྱི་ཕྱི་མོ་འབྲི་ ཀློག་
སོགས་སྦྱོང་བའི་ཚུལ་ཙམ་བསྟན་པ་ན་མྱུར་དུ་མཁྱེན་པ་བྱུང༌། སྐྱེད་ཚལ་པའི་
དྲུང་རམས་པ་རྣམ་རྒྱལ་རྒྱལ་མཚན་གྱི་དྲུང་དུ་རབ་ཏུ་བྱུང་ཞིང་འཇམ་དཔལ་
མཚན་བརྗོད་ཚར་ཁྲི་ཚོ་གཅིག་དཀྱུས་གཅིག་ཏུ་ཞལ་འདོན་མཛད། དགུང་ལོ་
བཅུ་བདུན་པར་ཡུམ་གྲོངས་པས་དགེ་རྩ་ལ་དམིགས་ནས་ལོ་གསུམ་གྱི་རིང་དུ་རྡོ་
133



རྗེ་གཅོད་པ་ཁོ་ན་བཏོན། དེ་ནས་རྗེ་ཉིད་ཀྱི་ཁུ་བོ་ངོར་པའི་བླ་མ་ཞིག་གིས་གྲྭ་
ས་ངོར་དུ་འགྲོ་དགོས་པ་དང་། ངོར་དགོན་པ་ཁྱད་དུ་འཕགས་ཚུལ། ཤར་
ཆེན་ཤེས་རབ་འབྱུང་གནས་ཇོ་བོ་རྗེའི་རྣམ་འཕྲུལ་ཡིན་ཚུལ་སོགས་གསུངས་པ་
དང༌། སློབ་གཉེར་ཡང་སྡོམ་གསུམ་རབ་དབྱེ། སྣང་གསུམ་མཛེས་རྒྱན་གཉིས་
བྱ་དགོས་པ་གསུངས་པ་བཞིན་དུ་ཐུགས་ལ་ལེགས་པར་བཟུང་སྟེ་དར་རྩེ་མདོར་
ཕེབས་ནས་སྡོམ་གསུམ་དང་མཛེས་རྒྱན་གཉིས་བློར་ཟིན་ཞིང༌། དགུང་ལོ་ཉེར་
བཞི་པར་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་སུ་
འབྱོར་ཏེ། མཁན་ཆེན་ཤེས་རབ་འབྱུང་གནས་མཇལ་ཏེ་ཁམས་སུ་སློབ་གཉེར་
བྱས་ཚུལ་རྣམས་ཞུས་པས་ ཐུགས་ཤིན་ཏུ་དགྱེས་ཤིང་མཚན་ལྷུན་གྲུབ་དཔལ་
ལྡན་དུ་གསོལ། དགུང་ལོ་ཉེར་ལྔ་པར་གསུང་ངག་རིན་པོ་ཆེ་ལམ་འབྲས་བུ་
དང་བཅས་ པའི་ ཁྲིད་ རྒྱས་ པར་ གནང་ཞིང་། མཁན་ཆེན་ ཤེས་ རབ་ འབྱུང་
གནས་ཀྱིས་མཁན་པོ་མཛད་དེ་དད་པའི་དགེ་འདུན་གྲངས་ཚང་གི་དབུས་སུ་
བསྙེན་པར་རྫོགས་པའི་དགེ་སློང་གི་སྡོམ་པ་ཡང་དག་པར་བཞེས། དེ་ནས་སྔ་
གཞུག་རྣམས་སུ་མཁན་ཆེན་ཉིད་ཀྱིས་གཙོ་བྱས་པའི་རྒྱལ་དབང་ཐམས་ཅད་
མཁྱེན་པ་ངག་དབང་བློ་བཟང་རྒྱ་མཚོ། དཔལ་ས་སྐྱ་པ་སྔགས་འཆང་ངག་
དབང་ཀུན་དགའ་བསོད་ནམས། འགྲོ་མགོན་དཔལ་ཡེ། མཁན་ཆེན་ནམ་
མཁའ་རིན་ཆེན། ས་སྐྱ་པ་སྔགས་འཆང་ཀུན་དགའ་བཀྲ་ཤིས་སོགས་མཁས་
ཤིང་གྲུབ་པ་བརྙེས་པའི་དམ་པ་དུ་མ་མཉེས་པ་གསུམ་གྱི་སྒོ་ནས་ལེགས་པར་
བསྙེན་ཏེ་ལོ་ལྔའི་རིང་དུ་བསྟེན་ཞིང་། ལོ་རེ་བཞིན་གསུང་ངག་རིན་པོ་ཆེ་ལམ་
འབྲས་བུ་དང་བཅས་པ་ཚར་ལྔས་གཙོས་གསན་བསམ་དཔག་མེད་མཛད་དེ།
ཆོས་སྤྱོད་ཕྲན་ཚེགས་ནས་གཞུང་བཞི་ངོར་ལུགས་ལྔ་དབྱངས་ཆེན་བཅོ་བརྒྱད་
སོགས་གྲྭ་སའི་བསྒྲིག་ ཐམས་ ཅད་ལ་མཁས་པར་མཛད་ཅིང་། དགུང་ལོ་སོ་
བདུན་པར་ངོར་གྱི་དབུ་མཛད་དང་ཟུར་ཆེན་མཛད། ཕྱིས་ནས་ཀྱང་དབང་
ཁྲིད་ལུང་མན་ངག་གཟིགས་རྟོགས་མཛད་པ་ནི་བསམ་གྱིས་མི་ཁྱབ་སྟེ། དེ་ལྟར་
134



མདོ་སྔགས་རིག་གནས་དང་བཅས་པ་ལ་ཐོས་བསམ་གྱིས་སྒྲོ་འདོགས་ལེགས་
པར་བཅད་ནས། ཐོས་དོན་ཉམས་ལེན་ལ་རྩེ་གཅིག་ཏུ་གཞོལ་ཏེ་ཀུན་རིག་
དང༌། མི་འཁྲུགས་པ། འཇིགས་བྱེད། ཀུ་རུ་ཀུལླེ། མགོན་དཀར། གུར་
མགོན། འཇམ་དབྱངས་དཀར་པོ། སྒྲོལ་མ་སོགས་ཡི་དམ་དུ་མའི་བསྙེན་སྒྲུབ་
ཚད་དུ་འཁྱོལ་བར་གནང༌ སྟེ། ལྷག་པའི་ལྷ་དུ་མའི་ཞལ་གཟིགས་ཤིང་ལུང་
བསྟན་དུ་མ་ཐོབ་ཅིང་གྲུབ་པའི་མཚན་མ་མངོན་དུ་གྱུར། དགུང་ལོ་ལྔ་བཅུ་པ་
བོད་རབ་བྱུང་བཅུ་གཉིས་པའི་ཆུ་མོ་གླང་གི་ལོ་སྟེ་སྤྱི་ལོ་1673ལོར་ངོར་ཆེན་
ཀུན་དགའ་བཟང་པོའི་ཆོས་ཀྱི་ཁྲི་ལ་ཞབས་ཀྱི་པདྨོ་བཀོད་དེ་སྔ་གཞུག་རྣམས་སུ་
གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་ཁྲིད་ཚར་བཅོ་ལྔ་དང་།
དེ་དག་དང་འབྲེལ་བའི་ཆག་མེད་བཞི་སོགས་གང་ལ་གང་འཚམ་གྱི་ཆོས་འཁོར་
བསམ་གྱིས་མི་ཁྱབ་པར་བསྐོར་བར་མཛད་ཅིང་། ལོ་རེ་རེ་བཞིན་རབ་བྱུང་
བསྙེན་རྫོགས་ཀྱི་སྡོམ་པ་བསྒྲུབ་པའང་བརྒྱ་ཕྲག་དུ་མ་བྱུང་བ་དང༌། གཞན་
ཡང་དབྱར་ཆོས་དང་སྟོན་ཆོས་སོགས་ཀྱི་སྐབས་རྣམས་སུ་དབང་ཁྲིད་ལུང་མན་
ངག་སོགས་བསྩལ་ བས། ཆེ་དགུའི་གཙུག་རྒྱན་དཔལ་ས་སྐྱ་པ་ངག་དབང་
བསོད་ནམས་དབང་ཕྱུག་ཡབ་སྲས་གཉིས་ཆར་ལ་བཀའ་ཆོས་དང༌། བདག་
ཆེན་ཀུན་དགའ་བཀྲ་ཤིས། ཤར་ཆེན་སངས་རྒྱས་བསྟན་འཛིན་ཕན་བདེའི་
འབྱུང་གནས་དཔལ་བཟང་པོ་ལ་སོགས་པ། ད་པལ་ཨེ་ཝཾ་ཆོས་ལྡན་གྱི་གདན་ས་
པ་རྣམས་དང༌། ཐུབ་བསྟན་སྒོ་གཉིས་སྐྱེད་ཚལ་གོང་འོག་སོགས་ཀྱི་དབོན་པོ་
རྣམས་དང་། གཞན་ཡང་སྟོད་མངའ་རིས། བར་དབུས་གཙང་། སྨད་མདོ་
ཁམས་རྣམས་ལ་དགེ་བའི་བཤེས་གཉེན་བསྟན་པ་ལ་བྱ་བ་ནུས་པ་བསམ་གྱིས་མི་
ཁྱབ་པ་ཞིག་བསྐྲུན་པར་མཛད་ཅིང༌། སྤྱིར་དམ་པ་འདི་ཉིད་འཆད་རྩོམ་རྩོད་
པ་གང་ལ་ཡང་ ཐོགས་པ་མེད་པའི་བློ་གྲོས་མངའ་ན་ཡང་། དེང་སང་དོན་
གཉེར་ཉུང་བས་རྩོམ་ཕྲེང་མང་པོ་སྤེལ་བ་མེད་ལ། རྗེ་ཉིད་ཀྱི་མཚན་བསྟོད་ལ་
སོགས་པའི་བསྟོད་པ་ཁ་ཤས་དང༌། རྗེ་བསོད་ནམས་རྒྱ་མཚོའི་རྣམ་ཐར་དང༌།
135



རྗེ་རང་གི་གསན་ཡིག་དང་བསྟན་རྩིས་ལ་སོགས་པ་བརྩམས་ཏེ་རྣམ་དཀར་གྱི་
མཛད་པ་གོང་འཕེལ་ཁོ་ནར་མཛད་པ་མ་ཟད། དད་པ་ཅན་གྱིས་ཕུལ་བའི་
རྫས་གང་བྱུང་ཐམས་ཅད་ཆུད་ཟོས་སུ་མ་མངག་པར་དཀོན་མཆོག་གི་མཆོད་པ་
དང་དགེ་འདུན་གྱི་བསྙེན་བཀུར་སྐུ་གསུང་ཐུགས་རྟེན་བཞེང་བ་སོགས་རྣམ་
དཀར་དགེ་བའི་ཕྱོགས་ཁོ་ནར་གཏོང་བར་མཛད་དེ། བླ་མ་གོང་མ་རྣམས་ཀྱི་
དུས་ཇ་ དང་། སྒྲུབ་ མཆོད། ལམ་འབྲས་ ལྷ་ ཁང་ གི་ གསེར་ གྱི་ རྒྱལ་ མཚན།
ནག་བཀྲའི་ལྕང་ར་གསར་འདེབས། ཚོགས་ཁྲོ་ཆེ་ལ་ལེགས་པ་གསར་བསྐྲུན་
དང༌། དབང་ཁང་སྦུག་ ཏུ་མ་འོངས་པའི་རྒྱུན་རྟེན་གསེར་ཞོ་ལྔ་བཅུ་སོགས་
ལུགས་གཉིས་ཀྱི་བྱ་བ་རླབས་ཆེན་མཛད་དེ། དགུང་ལོ་དྲུག་ཅུ་རེ་གསུམ་པ་
བོད་རབ་བྱུང་བཅུ་ གཅིག་ པ་མེ་ཕོ་ སྟག་ གི་ ལོ་ སྟེ་སྤྱི་ལོ་1686ལོར་ གདན་ ས་
འཇམ་མགོན་སངས་རྒྱས་ཕུན་ཚོགས་ལ་གཏད་དེ་ཀུན་སྤངས་བྱ་བཏང་གི་རྣལ་
འབྱོར་མཛད་དེ་དབེན་གསུམ་བདུད་རྩི་བརྟེན་ཞིང་སྒྲུབ་པ་ཉམས་ལེན་ལ་རྩེ་
གཅིག་ཏུ་གཞོལ་བས་ཆོས་ཅན་གྱི་སྣང་བ་ཆོས་ཉིད་ཀྱི་དབྱིངས་སུ་དག་སྟེ་གྲུབ་
པའི་མཚན་མ་དུ་མ་མངོན་དུ་གྱུར་ཏེ། མཐར་དགུང་གྲངས་དོན་བཞི་པ་བོད་
རབ་བྱུང་བཅུ་གཉིས་པའི་མེ་མོ་གླང་གི་ལོ་སྟེ་སྤྱི་ལོ་1697ལོར་དཔལ་ཨེ་ཝཾ་ཕན་
བདེ་ཁང་དུ་རེ་ཞིག་གཟུགས་སྐུའི་བཀོད་པ་ཆོས་དབྱིངས་ སུ་ བསྡུས་ པ་ ཡིན་
ནོ། །
འཇམ་མགོན་སངས་རྒྱས་ཕུན་ཚོགས།
ཁོང་ནི་བོད་རབ་བྱུང་བཅུ་གཅིག་པའི་ས་མོ་གླང་གི་ལོ་སྟེ་སྤྱི་ལོ་1649ལོར་
མངའ་རིས་སྨད་ཀྱི་ཏྲེ་བར་གྲགས་པའི་འབྲོག་གསེབ་ཏུ་ཡབ་གནམ་རུ་གཡུང་
དྲུང་སྐྱབས་དང༌། ཡུམ་འ་ཕ་མ་བུ་འདྲེན་ཞེས་བྱ་བ་གཉིས་ཀྱི་སྲས་སུ་ངོ་མཚར་
བའི་ལྟས་ དུ་ མ་ དང་ བཅས་ ཏེ་ སྐུ་ འཁྲུངས་ ཤིང༌། རྫོང་ཆུང་ ཕྲིན་ ལས་ ཕུན་
136



ཚོགས་ཀྱིས་མཚན་བདག་མེད་ཅེས་གསོལ། སྐུ་ན་ཆུང་ངུའི་དུས་ནས་ངོ་མཚར་
བའི་སྤྱོད་པ་དུ་མ་མངའ་ཞིང་། དགུང་ལོ་བརྒྱད་པར་འཆར་ སྟོན་ཕྲིན་ལས་
ཕུན་ཚོགས་ཀྱིས་བཀའ་བསྒོ་དང་བྱིན་རླབས་མཛད་དེ་ལེགས་ཚོགས་ཀྱི་རྟེན་
འབྲེལ་བསྒྲིགས། དགུང་ལོ་བཅུ་གསུམ་པར་གྲུབ་ཆེན་སངས་རྒྱས་ལྷུན་གྲུབ་ལ་
གཙུག་ཕུད་ཕུལ་ནས་དགེ་བསྙེན་གྱི་སྡོམ་པ་བཞེས་ཏེ་མཚན་སངས་རྒྱས་ཕུན་
ཚོགས་གསོལ། གཉགས་སྟོན་རྡོ་རྗེ་ཕུན་ཚོགས་ལས་ ཀ་མད་བསླབས་པ་ནས་
བརྩམས་ཡི་གེ་འབྲི་ཀློག་ཐམས་ཅད་བརྡ་བསྟན་པ་ཙམ་གྱིས་མཁྱེན། ཆོས་སྤྱོད་
ནས་བཟུང་རྒྱུད་ཆུང་བཞི་མན་ངག་རྣམ་བཤད་སོགས་གཞུང་ཕལ་ཆེར་དཀའ་
ཚེགས་མེད་ པར་ མཐར་ ཕྱིན། དགུང་ལོ་ བཅུ་ དྲུག་ པར་ མཁས་ བཙུན་ ཀུན་
དགའ་ལེགས་པ་ལས་ཚིགས་སྔ་མ་དགེ་ཚུལ་གྱི་སྡོམ་པ་མནོས་ཞིང་བཀའ་ཆོས་
ཀྱང་མང་དུ་གསན། དགུང་ལོ་ཉེར་གཅིག་པར་དཔལ་ཨེ་ཝཾ་ཆོས་ལྡན་ཡོན་ཏན་
རིན་པོ་ཆེ་དུ་མའི་འབྱུང་གནས་སུ་ཕེབས་ཏེ་སྔ་གཞུག་རྣམས་སུ་མཁས་བཙུན་དུ་
མ་ བསྟེན་ནས་ མདོ་ སྔགས་ ཕལ་ ཆེའི་ ལག་ ལེན་ ཕྲ་ མོ་ ཚུན་ ཆད་ལེགས་ པར་
བསླབས་ཤིང་། སྒྲ་སྙན་ངག་སྡེབ་སྦྱོར། མངོན་བརྗོད་ཟློས་གར་སོགས་རིག་
གནས་མཐའ་དག་ལ་ སྦྱངས་ ཤིང་མཐར་ ཕྱིན་པར་མཛད་པས་འགྲན་ཟླ་བྲལ་
བའི་མཁས་ པ་ ཆེན་པོར་ཡོངས་ སུ་ གྲགས་ པར་ གྱུར། དེ་ལས་ འཇམ་མགོན་
དཔལ་མཆོག་ རྒྱལ་ མཚན་པས་མཁན་པོ་དང༌། འཇམ་དབྱངས་ནམ་མཁའ་
དཔལ་བཟང་ པས་ ལས་ སློབ་ གནང་ སྟེ་དགེ་ འདུན་གྲངས་ཚང་གི་ དབུས་ སུ་
བསྙེན་པར་རྫོགས་པའི་དགེ་སློང་གི་སྡོམ་པ་ཡང་དག་པར་བཞེས་ཤིང༌། གཞན་
ཡང་ མཁན་ སློབ་ དེ་ དག་ དང༌། ངག་ དབང་ བསོད་ ནམས་ རྒྱལ་ མཚན།
མཚུངས་མེད་དམ་ཆོས་བསམ་འགྲུབ་སོགས་མཁས་གྲུབ་མང་པོ་ལས་ཟབ་ཅིང་
རྒྱ་ཆེ་བའི་དམ་ཆོས་མང་དུ་གསན། ཁྱད་ པར་དུ་ཡི་དམ་ཆོས་སྐྱོང་དུ་མའི་
བསྙེན་སྒྲུབ་མཐར་ཕྱིན་པར་མཛད། བར་སྐབས་རྣམས་སུ་གཙང་དབུས་ཀུན་
ཏུ་གནས་གཟིགས་མཆོད་འབུལ་སོགས་གནང་བར་ཕེབས། དགུང་ལོ་ཉེར་ལྔ་
137



པ་ཆུ་མོ་གླང་གི་ལོ་སྟེ་སྤྱི་ལོ་1673ལོར་ཐར་པ་རྩེའི་བཀའ་ཕེབས་དང་ལེན་སྒོ་
ནས། སྒ་སྟོད་གདོང་སྤྲད་བསམ་གླིང་སྒར་དུ་འབུལ་སྡུད་དུ་ཕེབས་ཏེ། བཤད་
སྒྲུབ་སྤེལ་བས་ཕྲིན་ལས་རྒྱ་ཆེའི་སྒོ་ནས་འབུལ་སྐྱེལ་ལན་བཅུ་གཅིག་གནང་ཞིང་
བོད་རབ་བྱུང་བཅུ་གཅིག་པའི་མེ་ཕོ་སྟག་གི་ལོ་སྟེ་སྤྱི་ལོ་1686ལོའི་བར་བཞུགས་
ཤིང་། དེ་ནས་གདན་ས་ཤེས་བྱ་བཟང་པོ་ལ་གཏད་ནས་བསྙེན་སྒྲུབ་ཁོ་ན་ཆིག་
སྒྲིལ་གནང་སྟེ་བཞུགས་སྐབས། ལོ་དེར་ཨེ་ཝཾ་ཆོས་ལྡན་ནས་སྤྱན་འདྲེན་པའི་ཕོ་
ཉ་དང་མཆོད་ཡོན་གྱི་བཀའ་ཤོག་ཕེབས་པར་བརྟེན། ལོ་དེའི་ཧོར་ཟླ་བཅུ་
གཅིག་པའི་ཚེས་ཉེར་གཉིས་ལ་རྡོ་རྗེ་འཆང་གི་ཆོས་ཀྱི་ཁྲི་ལ་མངའ་གསོལ་ནས།
སྔ་གཞུག་རྣམས་སུ་གསུང་ངག་རིན་པོ་ཆེ་ལམ་འབྲས་བུ་དང་བཅས་པ་ཚར་བཅུ་
གཅིག་གིས་མཚོན་ཟབ་ཅིང་རྒྱ་ཆེ་བའི་ཆོས་ཀྱི་ཆར་ཆེན་པོ་ཕབ། ཁྱད་པར་དུ་
སོ་སོར་ཐར་པའི་སྡོམ་པ་སྔ་ཕྱིར་བསྩལ་བ་བགྲང་ལས་འདས་ཤིང་བྱང་ཆུབ་
སེམས་དཔའི་ སེམས་ བསྐྱེད་ ལུགས་ གསུམ། རྡོ་ རྗེ་ ཐེག་ པའི་ དབང་ བསྐུར།
ཟབ་ཁྲིད་རྗེས་ གནང་ལུང་ མན་ངག་ སོགས་བསམ་གྱིས་མི་ ཁྱབ་ པའི་ཆོས་ཀྱི་
འཁོར་ལོ་བསྐོར་ནས། སྐལ་ལྡན་གྱི་གདུལ་བྱ་རྣམས་རྗེས་སུ་བཟུང་བ་མཛད་དེ།
དཔལ་ཞྭ་ལུ་ པའི་མཁན་ པོ་ རྗེ་ ཤེས་ རབ་ རྒྱ་ མཚོ། ཐུབ་བསྟན་རྣམ་ རྒྱལ་ གྱི་
མཁན་ཆེན་རྣམ་རྒྱལ་བཟང་པོ། ཐུབ་བསྟན་ཡངས་ པ་ ཅན་གྱི་མཁན་ཆེན་
སངས་རྒྱས་བསོད་ནམས། ཆོས་འཁོར་ལྷུན་པོའི་མཁན་ཆེན་སངས་རྒྱས་ཡར་
འཕེལ། བྱང་ཆུབ་གླིང་གི་སྤྲུལ་སྐུ་ཡོན་ཏན་རྒྱ་མཚོ་སོགས་དང་། གངས་ཅན་
གྱི་མགོན་པོ་དཔལ་ས་སྐྱ་པ་ཆེན་པོའི་གདན་ས་གོང་འོག་གི་ཞབས་དྲུང་རྣམས་
ཀྱིས་གཙོས། དབུས་གཙང་གི་གྲུབ་མཐའ་རིས་སུ་མ་ཆད་པའི་མཁན་སློབ་དགེ་
བའི་བཤེས་གཉེན་གྲགས་ཆེ་བ་ཕལ་མོ་ཆེ་རྣམས་དང་། གཞན་ཡང་དམ་པ་དེ་
ཉིད་ཀྱི་ཞབས་པད་གཙུག་ གིས་ལེན་པ་ས་སྐྱོང་ཆོས་ཀྱི་རྒྱལ་པོ་དུ་མ་ སོགས་
མཁས་གྲུབ་ཀྱི་སློབ་མ་ཡོངས་སུ་གྲགས་པ་དང་མ་གྲགས་པ་བགྲང་ལས་འདས་
སོ། ། རྩོད་པའི་སྒོ་ནས་ཕ་རོལ་གྱི་རྒོལ་བ་རྣམས་ང་རྒྱལ་དང་དྲེགས་པ་བཅོམ་
138



ནས་རྗེ་ཉིད་ཀྱི་ཞབས་རྡུལ་སྤྱི་བོར་ལེན་པ་དཔག་ཏུ་མེད་པ་བྱུང་ཞིང༌། རྩོམ་
པའི་ཕྱོགས་སུ་ཡང་རྗེ་དཀོན་མཆོག་ལྷུན་གྲུབ་ཀྱི་ཆོས་འབྱུང་རྩོམ་འཕྲོའི་ཁ་སྐོང་།
རྡོ་རྗེ་འཆང་སོགས་བླ་མའི་རྣམ་ཐར། གཞན་ཕྲན་ཚེགས་སྐོར་མང་དུ་བཞུགས་
པ་རྣམས་ ཀྱང་། ལུང་རིགས་བཟང་པོས་འཐད་སྒྲུབ་ ཀྱི་བསྟན་བཅོས་དང་།
མཁས་བཙུན་མང་པོས་རང་རང་གི་ཐུགས་བཞེད་ལྟར་འཁྲུལ་བ་སེལ་བའི་དྲིས་
ལན་དཔག་མེད། སོ་སོའི་གཞུང་དང་མཐུན་པར་བཀའ་དང་བསྟན་བཅོས་ཀྱི་
དགོངས་པ་ཕྱིན་ཅི་མ་ལོག་པ་དེ་འདི་ལྟར་རོ་ཞེས་ལེགས་པར་བཀྲལ་ནས་གནང་
བ་ཡང་མཐའ་ཡས་སོ། ། གཞན་ཡང་གྲགས་ཆེ་བས་བུ་སློབ་རྣམས་ཀྱིས་བསྐུལ་
བ་དང༌། ཁྱད་པར་དུ་དགོངས་ནས་གསུངས་པའི་བསྟན་བཅོས་ཀྱང་དཔག་ཏུ་
མེད་ཅིང༌། སློབ་མའི་ཚོགས་རྣམས་ཀྱིས་ཕྱོགས་གཅིག་ཏུ་བསྡུས་པའང་ཡིད་
བཞིན་གྱི་ནོར་བུ་ལྟ་བུའི་བཀའ་འབུམ་པོད་བཞི་ཙམ་བཞུགས་སོ། ། གཞན་
ཡང་གཙང་བཀྲ་ཤིས་ལྷུན་པོ་སོགས་དགོན་སྡེ་ཆེ་ཕྲ་བཞི་བཅུ་ཞེ་གྲངས་ཙམ་ལ་
མང་ཇ་དང༌། དཀོན་མཆོག་ཀྱི་རྟེན་ལ་སྙན་དར་སོགས་ཀྱིས་མཚོན་མཆོད་པའི་
སྤྲིན་ཆེན་པོ་སྤེལ། དེ་ལྟར་ལུགས་ གཉིས་ཀྱི་མཛད་པ་རྒྱ་ཆེན་པོས་བླ་བྲང་
བསྐྱངས་ནས། བོད་རབ་བྱུང་བཅུ་གཉིས་པའི་ས་མོ་སྦྲུལ་གྱི་ལོར་ཤར་ཆེན་ཆོས་
ཀྱི་རྒྱལ་པོ་སངས་རྒྱས་བསྟན་འཛིན་རྒྱལ་ཚབ་ཏུ་བཀོད་ནས། རྗེ་རང་ཉིད་ཨེ་
ཝཾ་གཟིམས་ཕུག་ ཁང་དུ་ཟུར་བཞུགས་ གནང༌། གདན་ས་ཆེན་པོ་རྩེ་ གདོང།
དབུས་གཙང་རྣམས་སུའང་བྱོན་ཏེ་བཤད་སྒྲུབ་ཀྱི་ཕྲིན་ལས་རྒྱ་ཆེར་མཛད་ཅིང་
བཞུགས་སྐབས། སྡེ་དགེ་ས་སྐྱོང་བླ་མ་ཚེ་དབང་རྡོ་རྗེས། རྒྱལ་དབང་མཆོད་
ཡོན་གྱི་ བཀའ་ ཤོག་ དང་ བཅས་ ཕེབས་ དགོས་ པར་གསོལ་ བ་ བཏབ་ པ་ ལྟར། །
ཡོས་ལོ་ཟླ་བ་དྲུག་པར་མདོ་ཁམས་སུ་ཆིབས་བསྒྱུར་གནང་ནས་ལམ་བར་རྣམས་
ཕྲིན་ལས་རྒྱ་ཆེར་བསྐྱངས་ ཤིང་། མཆོད་ཡོན་ཞལ་མཇལ་བས་ཐུགས་ཡིད་
གཅིག་འདྲེས་ སུ་ གྱུར། ས་ སྐྱོང་ ཆེན་ པོས་ གཙོས་ མངའ་ ཞབས་ ཀུན་ དང་།
ཁམས་སྟོད་སྨད་ཐམས་ཅད་ནས་དད་མོས་ཀྱིས་འབུལ་ནོད་བསམ་གྱིས་མི་ཁྱབ་
139



པ་བྱུང་བ་ཀུན་དེའི་ཕྱོགས་ཀྱི་ས་དགེ་བཀའ་འབྲུག་རྙིང་མ་བོན་སོགས་རིས་སུ་
མ་ཆད་པའི་དགོན་སྡེ་མཐའ་དག་ལ་མང་འགྱེད་སོགས་བསྙེན་བཀུར་རྒྱ་ཆེར་
མཛད། ལྷག་པར་དུ་ས་ངོར་རྩི་གསུམ་སོགས་གཙང་དབུས་ཀྱི་དགོན་སྡེ་ཕལ་ཆེ་
བའི་བླ་སློབ་གྲྭ་རིགས་ཀུན་ལ་མང་ཇ་གྲྭ་འགྱེད་སོགས་དཔག་མེད་དང༌། རྟེན་
གསུམ་རྣམས་ཞིང་ཁམས་རྒྱ་མཚོར་བཞུགས་སུ་གསོལ། གཞན་ཡང་རྣམ་རྒྱལ་
མཆོད་རྟེན་དུ་མ་དང་། ཀུན་རིག་ཁྲི་ཚར་དུ་མ་དང༌། མ་ཎི་ཞལ་འདོན་བགྲང་
བ་དུང་གཅིག་དང་། ཡོན་ གནང་ནས་གཞན་ལ་འདྲེན་དུ་བཅུག་ པ་ སོགས་
བསྡོམས་ན་དུང་ཕྱུར་ཉི་ ཤུ་ལྷག་དང་། བརྒྱད་སྟོང་ཞལ་ནས་གསུང་པ་དང་
ཀློག་ཏུ་ བཅུག་ པ་ བཅོས་ བརྒྱ་ ཕྲག་ དུ་ མ་ དང་། མཚན་ བརྗོད་ འབུམ་ ཐེར།
ཟབ་མདོ། སྨོན་ལམ་རྣམ་ལྔ་བཅས་བྱེ་བ་ཕྱེད་གཉིས་རེ། མར་མེ་གསེར་ཆབ།
དར་འཕན། བླ་རེ་སོགས་མཆོད་རྫས་ཕུལ་བ་བགྲང་ལས་འདས་སོ། ། བར་
སྐབས་སུ་མདོ་ཁམས་སྟོད་སྨད་རྣམས་ཀྱི་དགོན་ཁག་ཕལ་ཆེར་ཉམས་ཆགས་ཆེ་
བར་བྱུང་ཀྱང་། རྒྱལ་སྲས་བྱང་ཆུབ་སེམས་དཔའ་འདི་ཉིད་ཀྱི་ཐུགས་བསྐྱེད་
རྨད་དུ་བྱུང་ བའི་ བཀའ། ས་སྐྱོང་ཁུ་དབོན་ གྱི་ སྙན་ དུ་དེངས་བ་ཙམ་ གྱིས་
བསྟན་པ་ཤིན་ཏུ་དར་ཞིང་རྒྱས་པའི་ལས་བསྒྲུབ་པ་དང༌། བསྟན་པའི་སྦྱིན་
བདག་ཆོས་ཀྱི་རྒྱལ་པོ་ཁུ་དབོན་གྱིས་ལྷུན་གྲུབ་སྟེང་གི་གཙུག་ལག་ཁང་ཆེན་པོས་
གཙོས། དགོན་སྡེ་ཆེ་ཕྲ་ཐམས་ཅད་དུ་གཙུག་ལག་ཁང་རེ་རེ་དང་། གཞན་
ཡང་ ལྷ་ ཁང་ བརྒྱ་ ཕྲག་ དུ་ མར་ སྐུ་ གསུང་ ཐུགས་ རྟེན་ བགྲང་ ལས་ འདས་ པ་
བཞེངས་ཤིང་། དེ་དག་གི་སྤྱན་སྔར་མཆོད་རྫས་ཚར་དུ་དངར་བ་དཔག་ཏུ་
མེད་པ་དང༌། འཕགས་པ་བརྒྱ་སྟོང་པའི་གླེགས་བམ་སུམ་སྒྲིག་པར་དུ་འཁོད་
པ་ལ་དཀར་ཆག་བསྔགས་བརྗོད་རྩོམ་པ་གནང་བ་དང་། རྒྱལ་བའི་བཀའ་པར་
བསྒྲུབ་དགོས་ཚུལ་ཡང་རྗེ་འདི་ཉིད་ཀྱིས་བཀའ་གནང་ཞིང༌། ཀུན་དགའ་ཆོས་
འཕེལ་གྱིས་ཀྱང་བསྐུལ་ནས། ས་སྐྱོང་ཆེན་པོས་མཁན་ཆེན་རྣམ་གཉིས་ཀྱི་
དགོངས་བཞེད་ལྟར། ཐུགས་ སུ་ གཡར་དམ་ གྱིས་ཕྱིས་ སུ་ རྒྱལ་ བའི་ བཀའ་
140



འགྱུར་རོ་འཚལ་སོགས་ངོ་མཚར་བའི་པར་དུ་མ་བསྒྲུབ་པར་མཛད་དོ། ། དགེ་
འདུན་གྱི་སྡེ་སྤེལ་བ་ཡང་སྡེ་དགེའི་མངའ་ཞབས་ཀྱི་གྲུབ་མཐའ་སོ་སོའི་དགོན་སྡེ་
རྣམས་སུ་སྔར་བཅུ་ཕྲག་ཁ་ཡར་ཙམ་འཚོགས་སར། རྗེས་ནས་སྟོང་ཕྲག་དང༌།
ལྔ་བརྒྱ་ཕྲག་དང༌། ཉུང་བ་རྣམས་སུ་ཡང་བརྒྱ་ཕྲག་ལྷག་ཙམ་འཚོགས་པར་
གྱུར། དེ་དག་སོ་སོ་ལ་ཆོས་གཞི་དང་། འབུལ་ བ་ སོགས་རྒྱ་ཆེ་བའི་བསྙེན་
བཀུར་ཞུས་ནས། བར་སྐབས་རྣམས་སུ་དབང་ལུང་ཁྲིད་གསུམ་གྱི་རིགས་རྒྱ་ཆེ་
བ་སོ་སོར་འདོད་ཚུལ་བཞིན་དུ་གནང་བ་དང་། རབ་ཏུ་བྱུང་བ་སྟོང་དུ་ཉེ་བ་
བསྒྲུབས་ཤིང༌། རང་ལུགས་ཀྱི་དགོན་སྡེ་རྣམས་སུ་བདེ་ཀྱེ་གསང་གསུམ་སོགས་
ངོར་ལུགས་དཀྱིལ་འཁོར་བདུན་དུ་གྲགས་པ་དང༌། མཁའ་འགྲོ་རྒྱ་མཚོ་གཙོས་
རྒྱུད་སྡེ་ཆེན་པོ་རྣམས་ཀྱི་སྒྲུབ་མཆོད་དུ་མ་བཙུགས་པ་སོགས་ཀྱིས་མཚོན་དམ་པ་
འདི་ཉིད་ཀྱི་སྐུ་ཚེ་ཧྲིལ་པོར་བསྟན་པ་དང་འགྲོ་བའི་དོན་འབའ་ཞིག་མཛད་དེ།
མཐར་དགུང་གྲངས་ང་བདུན་པ་བོད་རབ་བྱུང་བཅུ་གཉིས་པའི་ཤིང་མོ་བྱ་ཡི་ལོ་
སྟེ་སྤྱི་ལོ་1705ལོར་ལྷུན་གྲུབ་སྟེང་དུ་གཟུགས་སྐུའི་བཀོད་པ་ཆོས་དབྱིངས་སུ་
བསྡུས་པ་ཡིན་ནོ། །
བདག་ཆེན་སངས་རྒྱས་བསྟན་འཛིན།
ཁོང་ནི་བོད་རབ་བྱུང་བཅུ་གཅིག་པའི་མེ་མོ་ལུག་གི་ལོ་སྟེ་སྤྱི་ལོ་1667ལོར་
གཞད་ཆོས་སུ་ཡབ་ཞབས་དྲུང་སྲི་ཐར་དང་། ཡུམ་དཔོན་མོ་རྒྱ་རྒན་བཟའ་
པདྨ་ལྷ་ལེགས་གཉིས་ཀྱི་སྲས་ སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་
འཁྲུངས་ཤིང་། སྐུ་ན་ཆུང་ངུའི་དུས་ནས་བྱམས་སྙིང་རྗེ་བྱང་ཆུབ་ཀྱི་སེམས་
རིན་པོ་ཆེ་རླབས་པོ་ཆེ་ཐུགས་ལ་ནམ་ཡང་དོར་མེད་དུ་འཁྲུངས། དེ་ལྟར་
འཁོར་བ་མཐའ་དག་ནི་དུག་ཅན་གྱི་ཁ་ཟས་བཞིན་དུ་སྡུག་བསྔལ་གྱི་རྩ་བར་
གཟིགས་ཤིང༌། དེ་ལས་ཐར་བར་བྱེད་པའི་ལམ་རྣམས་ཀྱི་གཙོ་བོ་ནི་ལྷག་པ་
141



ཚུལ་ཁྲིམས་ཀྱི་བསླབ་པ་ཉིད་དུ་དགོངས་ལ། རྒྱལ་བའི་བསྟན་པ་འཛིན་པའི་
སྐྱེས་བུ་རྣམས་ཀྱི་ཁྲོད་དུ་ངུར་སྨྲིག་འཆང་བ་རྣམས་ནི་རྒྱུ་སྐར་གྱི་དབུས་ན་ཟླ་
བའི་ དཀྱིལ་ འཁོར་ བཞིན་དུ་ རབ་དང་། མཆོག་དང་། ཕུལ་ དུ་ གྱུར་ པར་
གཟིགས་ནས་ངེས་པར་འབྱུང་བའི་ཐུགས་ཀྱི་ཀུན་སློང་རྣམ་པར་དག་པས་ཀུན་
ནས་བསླངས་ཏེ། ལེགས་པར་གསུངས་པའི་ཆོས་འདུལ་བ་རྒྱ་མཚོའི་ཕ་རོལ་ཏུ་
སོན་པ་བདག་ཆེན་ཡེ་ཤེས་བཟང་པོས་མཁན་པོ་དང༌། དགེ་སློང་སངས་རྒྱས་
ཕུན་ཚོགས་ཀྱིས་ལས་སློབ། མུས་པ་ཆོས་རྗེ་ཀུན་དགའ་རྒྱ་མཚོས་གསང་སྟོན་
མཛད་དེ་དད་པའི་དགེ་འདུན་གྲངས་ཚན་གི་དབུས་སུ་བསྙེན་པར་རྫོགས་པའི་
དགེ་སློང་གི་སྡོམ་པ་ཡང་དག་པར་བཞེས་ནས་། སྔ་གཞུག་རྣམས་སུ་མཁན་
ཆེན་ལྷུན་གྲུབ་ དཔལ་ལྡན་དང༌། དགེ་སློང་སངས་རྒྱས་ ཕུན་ ཚོགས་ སོགས་
མཁས་ཤིང་གྲུབ་པ་བརྙེས་པའི་སྐྱེས་ཆེན་དམ་པ་དུ་མའི་ཞབས་རྡུལ་སྤྱི་བོར་
བླངས་ཏེ། གསུང་ངག་རིན་པོ་ཆེ་ལམ་འབྲས་བུ་དང་བཅས་པས་མཚོན་མདོ་
རྒྱུད་གཞུང་ལུགས་རབ་འབྱམས་ལ་ ཐོས་བསམ་གྱིས་སྒྲོ་འདོགས་ལེགས་པར་
བཅད། ཐོས་དོན་ཉམས་སུ་བླངས་ནས་མཁས་པའི་གོ་འཕང་ལ་མངའ་དབང་
འབྱོར། དགུང་ལོ་ཉེར་གསུམ་པ་བོད་རབ་བྱུང་བཅུ་གཉིས་པའི་ས་མོ་སྦྲུལ་གྱི་
ལོ་སྟེ་སྤྱི་ལོ་1689ལོའི་ཐ་སྐར་ཟླ་བར་དཔལ་ས་སྐྱ་པ་ཆེན་པོའི་དུས་ཆེན་ཚེས་
བཅུ་བཞིའི་ཉིན་རེས་གཟའ་ཕུར་བུ་སྐར་མ་དབྱུག་པ་སོགས་འཛོམས་པ་ལ་རྡོ་རྗེ་
འཆང་ཀུན་དགའ་བཟང་པོའི་ཆོས་ཀྱི་ཁྲི་ལ་མངའ་གསོལ། གཞུང་ས་ཆེན་པོ།
གདན་ས་གོང་། བཀྲ་ཤིས་ལྷུན་པོ་རྣམས་སུ་ཕྱག་འབུལ་ཡང་དུ་མ་མཛད་དེ།
འཁོར་འདུས་ པ་ རྒྱ་མཚོ་ལྟ་བུ་ལ་གསུང་ངག་རིན་པོ་ཆེ་ལམ་འབྲས་བུ་དང་
བཅས་པས་མཚོན་མདོ་རྒྱུད་རྒྱ་མཚོ་ལྟ་བུའི་ཆོས་ཀྱི་འཁོར་ལོ་བར་མེད་དུ་བསྐོར་
བར་མཛད་དེ། གདུལ་བྱ་དུ་མ་སྨིན་གྲོལ་གྱི་ལམ་ལ་བཀོད། གཞན་ཡང་དམ་
པ་འདི་ཉིད་ཀྱི་ཕྱག་ཏུ་བྱུང་བའི་དངོས་པོ་གང་ཡོད་ཐམས་ཅད་ལས། བླ་བྲང་
ལ་སྤེན་པད་དང་གཙུག་ལག་ཁང་ཆེན་མོའི་རྡོ་ཆལ་གྱི་ཁྱམས་ལ་ལྡེབས་རིས་
142



དང༌། དེའི་སྟེང་དུ་བདེ་མཆོག་ལྷ་ཁང་དང༌། མཁན་ཆེན་བསོད་ནམས་རྒྱ་
མཚོས་བཞེངས་པའི་བཀའ་འགྱུར་གསར་མ་བཞུགས་པའི་ལྷ་ཁང་སོགས་རྟེན་
བཞེངས་དུ་མ་གནང་སྟེ་འདི་ཕྱི་དོན་དང་ལྡན་པར་མཛད། མདོར་ན་དམ་པ་
འདི་ཉིད་ཀྱི་སྐུ་ཚེ་ཧྲིལ་པོར་འཆད་རྩོད་རྩོམ་གསུམ་གྱི་སྒོ་ནས་རྒྱལ་བའི་བསྟན་
པ་རིན་པོ་ཆེ་འདི་ཉིད་ སྒོ་ཀུན་ནས་དར་ཞིང་ རྒྱས་ པར་མཛད་དེ། མཐར་
དགུང་གྲངས་ཉེར་བདུན་པ་བོད་རབ་བྱུང་བཅུ་གཉིས་པའི་ཆུ་མོ་བྱ་ཡི་ལོ་སྟེ་སྤྱི་
ལོ་1693ལོར་དགོངས་པ་ཆོས་དབྱིངས་སུ་གཤེགས་པ་ཡིན་ནོ། །
མཁན་ཆེན་ཤེས་བྱ་བཟང་པོ།
ཁོང་ནི་ བོད་ རབ་བྱུང་ བཅུ་ གཅིག་ པའི་ ལྕགས་མོ་གླང་གི་ལོ་ སྟེ་ སྤྱི་ལོ་
1661ལོར་ཤབ་སྟོད་རྗེ་ལུང་རྒྱ་མཚོ་གླིང་དུ་ཡབ་ཨུ་རྒྱུན་དང་། ཡུམ་བྲང་ཏི་
དབོན་རིགས་དཔལ་འཛོམ་གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་
བཅས་ཏེ་སྐུ་འཁྲུངས་ཤིང་། སྐུ་ན་ཆུང་ངུའི་དུས་ནས་སྐུ་ཞང་མཁན་ཆེན་ཤེས་
རབ་རྒྱ་མཚོས་ ཐར་རྩེར་བླངས་ཏེ་ཡིག་ཀློག་ སོགས་ཅི་རིགས་པ་བསླབས་ཏེ་
མཁས་པ་ ཕུལ་ དུ་ཕྱིན། རིམ་གྱིས་ངོར་ པའི་ཆོས་ སྤྱོད་ཆོ་གའི་ རིམ་ པ་ནས་
བརྩམས། གཞུང་དོན་བཞི་སོགས་བསླབ་སྦྱངས་མཐར་ཕྱིན་པར་མཛད་དེ།
སྔ་གཞུག་རྣམས་སུ་མཁན་ཆེན་ལྷུན་གྲུབ་དཔལ་ལྡན་དང༌། སློབ་དཔོན་ཡེ་ཤེས་
བཟང་པོ་སོགས་ལས་བསླབ་ཚིགས་རྣམས་རིམ་གྱིས་ནོས། མཁན་ཆེན་ལྷུན་
གྲུབ་དཔལ་ལྡན་དང་། མཁས་གྲུབ་སངས་རྒྱས་ཕུན་ཚོགས་སོགས་མཁས་ཤིང་
གྲུབ་པ་བརྙེས་པའི་སྐྱེས་ཆེན་དམ་པ་དུ་མའི་ཞབས་རྡུལ་སྤྱི་བོར་བླངས་ནས་
གསུང་ངག་རིན་པོ་ཆེ་ལམ་འབྲས་བུ་དང་བཅས་པས་མཚོན་དམ་པའི་ཆོས་
མཐའ་ཡས་པ་ལ་ཐོས་བསམ་གྱིས་སྒྲོ་འདོགས་བཅད། ཡི་དམ་ལྷག་པའི་ལྷ་རབ་
འབྱམས་ཀྱི་བསྙེན་སྒྲུབ་མཐར་ཕྱིན། གྲུབ་པའི་མཚན་མ་དུ་མ་མངོན་དུ་གྱུར།
143



དགུང་ལོ་ཉེར་གསུམ་པ་བོད་རབ་བྱུང་བཅུ་གཅིག་པའི་ཆུ་མོ་ཕག་གི་ལོ་སྟེ་སྤྱི་ལོ་
1683ལོར་མདོ་ཁམས་སྒ་སྟོད་དུ་འབུལ་སྡུད་ལ་བྱོན་ཏེ། འདོད་ཡོན་ཀྱི་དངོས་
པོ་སྤྲིན་བཞིན་དུ་འདུ་བར་གྱུར། སླར་དགུང་ལོ་སོ་ལྔ་པ་བོད་རབ་བྱུང་བཅུ་
གཉིས་པའི་ཤིང་མོ་ཕག་གི་ལོ་སྟེ་སྤྱི་ལོ་1695ལོར་དཔལ་ཨེ་ཝཾ་ཆོས་ལྡན་ཡོན་
ཏན་རིན་པོ་ཆེ་དུ་མའི་འབྱུང་གནས་ཀྱི་ཆོས་ཀྱི་ཁྲི་ལ་ཞབས་ཀྱི་པད་མོ་ཉེ་བར་
བཀོད་དེ། འཁོར་འདུས་རྒྱ་མཚོ་ལྟ་བུ་ལ་གསུང་ངག་རིན་པོ་ཆེ་གཙོས་ཟབ་
ཅིང་རྒྱ་ཆེ་བའི་ཆོས་ཆར་རབ་ཏུ་ཕབ་ནས། གདུལ་བྱ་དུ་མ་སྨིན་གྲོལ་གྱི་ལམ་ལ་
བཀོད། དེ་ལྟར་སྐྱེས་ཆེན་དམ་པ་འདི་ཉིད་ནི་ཚེ་རབས་དུ་མར་ཚོགས་གཉིས་
ཡོན་ཏན་གྱི་ཕ་རོལ་ཏུ་སོན་པས། སྐུ་ཚེ་འདིར་ཡང་དཔལ་འབྱོར་རྣམ་ཐོས་ཀྱི་
བུ་ལ་འགྲན་བཟོད་པ་ལྟ་བུ་མངའ་བས། དགོན་པའི་བསྟན་གཞི་ལ་དམིགས་
ནས་གསེར་རྔ་ཉི་ཤུ་རྩ་ལྔ་སོགས་དང༌། དགེ་འདུན་ལ་བསྙེན་བཀུར་དཔག་
མེད་མཛད་དེ། འཆད་རྩོད་རྩོམ་གསུམ་གྱི་རྣམ་དཀར་གྱི་ཕྲིན་ལས་བཟང་པོས་
རྒྱལ་བའི་བསྟན་པ་རིན་པོ་ཆེ་འདི་ཉིད་དར་ཞིང་རྒྱས་པར་མཛད་ནས་བསྟན་
འགྲོའི་དོན་རྒྱ་ཆེར་བགྱིས། དགུང་ལོ་ཞེ་གསུམ་པ་བོད་རབ་བྱུང་བཅུ་གཉིས་
པའི་ཆུ་མོ་ལུག་གི་ལོ་སྟེ་སྤྱི་ལོ་1703ལོར་ཉིད་ཀྱི་རྒྱལ་ཚབ་ཏུ་བྱམས་པ་ཚུལ་
ཁྲིམས་དཔལ་བཟང་མངའ་གསོལ་ཏེ། དབེན་གསུམ་བདུད་རྩི་ལ་རོལ་ནས་
སྒྲུབ་པ་ཉམས་ལེན་ལ་རྩེ་གཅིག་ཏུ་གཞོལ་བར་མཛད་དེ། མཐར་དགུང་གྲངས་
ལྔ་བཅུ་ང་བཞི་པ་བོད་ རབ་བྱུང་བཅུ་གཉིས་ པའི་ ཤིང་ ཕོ་ རྟ་ཡི་ལོ་སྟེ་སྤྱི་ལོ་
1714ལོར་བླ་བྲང་དུ་སྐུ་གཤེགས་པ་ཡིན་ནོ། ། ་
བྱམས་པ་ཚུལ་ཁྲིམས་དཔལ་བཟང་།
ཁོང་ནི་ བོད་ རབ་ བྱུང་ བཅུ་ གཅིག་ པའི་ ཤིང་ མོ་ ཡོས་ ཀྱི་ ལོ་ སྟེ་ སྤྱི་ ལོ་
144



1657ལོར་མདོ་སྨད་མི་ཉག་རབ་སྒང་གི་ཡུལ་དུ་ཡབ་བཀྲ་ཤིས་དགའ་དང༌།
ཡུམ་ཨ་སྐྱིད་ཅེས་བྱ་བ་གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་
སྐུ་འཁྲུངས་ཤིང༌། ཁུ་བོ་དགེ་བཤེས་བཟང་པོ་ཞིག་ཡོད་པས་དེས་མཚན་དཀའ་
ཐུབ་རྒྱལ་དུ་གསོལ། ཁུ་བོ་ཉིད་ཀྱིས་ཡིག་ཀློག་སོགས་བསླབ་པས་ཚེགས་མེད་དུ་
མཁྱེན་པ་བྱུང་ཞིང་། སྐུ་ན་ཕྲ་མོའི་དུས་ནས་འཁོར་བ་ལ་ངེས་འབྱུང་དང་ལྷག་
པར་སྔོན་གྱི་བག་ཆགས་ལེགས་པར་སད་པས་ངོར་ཨེ་ཝཾ་དགོན་དུ་ཕེབས་བཞེད་
ལ་སྐོམ་པ་ཆུ་འདོད་ཀྱིས་གདུང་བ་ལྟར་དགུང་ལོ་བཅུ་བདུན་པར་ངོར་དུ་ཕེབས་
ཤིང༌། དེའི་ཚེ་རྡོ་གྲགས་སྒར་ནས་བདག་ཆེན་ཤར་པ་ལ་མགོ་འདྲེན་དགོས་
པའི་ཕྱག་ཡིག་རྟེན་བཅས་ཕུལ་བ་ལྟར། ཨེ་ཝཾ་ ཀླུ་ སྡིངས་སུ་ ཤར་ པ་ཡེ་ཤེས་
བཟང་ པོའི་ ཞལ་ མཇལ་ ཞིང་ མཚན་ ཚུལ་ ཁྲིམས་ དཔལ་ བཟང་ པོར་ གསོལ།
དེར་ཇ་མཆོད་ལ་ཐོས་པ་རྒྱ་མཚོ་མ་སྒར་གདངས་མཛད་པས་རྗེ་འདི་ གསུང་
བཟང་ཞིང་སྤོབས་པ་དང་གོ་ཤེད་ཆེ་བ་སོགས་ཡོན་ཏན་རྣམས་ལ་ཐུགས་ཤིན་ཏུ་
མཉེས་ཏེ་ ལུགས་ གཉིས་ ཀྱི་ སྒོ་ ནས་ མིག་ འབྲས་ ལྟར་ གཅེས་ པར་ བསྐྱངས།
དགུང་ལོ་བཅོ་བརྒྱད་པར་འཇམ་དབྱངས་སངས་རྒྱས་ཕུན་ཚོགས་ཀྱིས་མཁན་
པོ་མཛད་དེ་དད་པའི་དགེ་འདུན་གྲངས་ཚང་གི་དབུས་སུ་ཚིགས་སྔ་མ་དགེ་ཚུལ་
གྱི་སྡོམ་པ་བཞེས་ཤིང་། དགུང་ལོ་ཉི་ཤུ་པར་ཤར་ཆེན་ཆོས་ཀྱི་རྒྱལ་པོ་ཡེ་ཤེས་
བཟང་པོས་མཁན་པོ་དང་། འཇམ་དབྱངས་སངས་རྒྱས་ཕུན་ཚོགས་ཀྱིས་ལས་
སློབ་དང༌། མུས་ཆེན་ཆོས་རྗེ་ཀུན་དགའ་རྒྱ་མཚོས་དུས་བགོ་བ་མཛད་དེ་དགེ་
འདུན་གྲངས་ཚང་གི་དབུས་སུ་བསྙེན་པར་རྫོགས་པའི་དགེ་སློང་གི་སྡོམ་པ་ཡང་
དག་པར་ བཞེས་ ཤིང་ སོ་ ཐར་གྱི་ སྡོམ་ པ་ མིག་ གི་ འབྲས་ བུ་ལྟར་གཅེས་ པར་
བསྲུངས། གྲྭ་སར་ཕེབས་པ་ནས་བཟུང་དགེ་བའི་བཤེས་གཉེན་སངས་རྒྱས་
དཔལ་ལྡན་སོགས་དམ་པ་དུ་མ་མཉེས་པ་གསུམ་གྱི་སྒོ་ནས་ཉེ་བར་བསྙེན་ནས་
དཔལ་ཨེ་ཝཾ་པའི་ཚོགས་འདོན་ སྒྲིག་ལམ་ཀུན་སྤྱོད་དང་། དབྱར་ཆོག་རྒྱུན་
འདོན་བཞི་སོགས་དང༌། གདངས་དབྱངས་རོལ་མོ་ཐིག་རྡུལ་ཚོན་བཅས་ལག་
ཚ
145



ལེན་ཕྲ་མོ་ཚུན་ཆད་དཔྱིས་ཕྱིན་པར་སྦྱངས་ཤིང་། གཞན་ཡང་ཀུན་ཏུ་དགོས་
པའི་གཞུང་བདུན་དང་། དག་ལྡན། དགོངས་རྒྱན། དགོངས་གསལ། སྣང་
རྒྱུད་སོགས་རྒྱུད་ཆེན་མང་པོ་དང༌། ཐེག་པ་ཆེ་ཆུང་གི་གཞུང་ཕལ་ཆེར་ཐུགས་
སུ་ཆུད་པར་མཛད་པས་མཁས་པའི་གྲགས་པ་དབུས་གཙང་ཀུན་ཏུ་ཁྱབ་པར་
གྱུར། གཞན་ ཡང་ ཐ་ སྙད་ སོགས་ རིག་ པའི་ གནས་ དུ་ མ་ མཐར་ ཕྱིན་ པར་
བསླབས་ཤིང༌། ཡི་དམ་གྱི་ལྷག་པའི་ལྷ་རབ་འབྱམས་ཀྱི་བསྙེན་སྒྲུབ་ཚད་དུ་
འཁྱོལ་བར་མཛད་དེ་ལས་རབ་འབྱམས་ལ་མངའ་དབང་འབྱོར་ཞིང་ཡི་དམ་དུ་
མའི་ཞལ་གཟིགས་ཤིང་ལུང་བསྟན་དུ་མ་ཐོབ། དགུང་ལོ་ཉེར་གཉིས་པར་ས་སྐྱ་
སོགས་གཙང་ཕྱོགས་ཀྱི་གནས་ཆེན་རྣམས་དང༌། ལྷ་ས། བསམ་ཡས་སོགས་
དབུས་གཙང་གི་གནས་ཆེན་རྣམས་སུ་ཞབས་བསྐོར་དང་མཆོད་འབུལ་དཔག་
མེད་གནང་སྟེ་འདི་ཕྱི་དོན་དང་ལྡན་པར་མཛད། དགུང་ལོ་ཉེར་གསུམ་པར་
དཔལ་ཨེ་ཝཾ་ཆོས་ལྡན་གྱི་རྡོ་རྗེ་སློབ་དཔོན་དུ་མངའ་གསོལ་ནས་དཔའ་ཨེ་ཝཾ་
པའི་ཁྲིམས་སྒྲིག་ལམ་ཀུན་སྤྱོད་སོགས་རྣམ་པར་དག་པའི་སྒོ་ནས་བསྟན་པ་ཤིན་
ཏུ་དར་ཞིང་རྒྱས་པར་མཛད། དགུང་ལོ་ཉེར་དགུ་པ་བོད་རབ་བྱུང་བཅུ་གཉིས་
པའི་ཆུ་མོ་ལུག་གི་ལོ་སྟེ་སྤྱི་ལོ་1703ལོར་མཚུངས་མེད་ཤེས་བྱ་བཟང་པོའི་རྒྱལ་
ཚབ་ཏུ་ དཔལ་ ཨེ་ ལཾ་ པའི་ ཆོས་ ཀྱི་ ཁྲི་ འཕང་ མཐོན་ པོ་ ལ་ མངའ་ གསོལ་ ཏེ།
གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་ ཟབ་ཁྲིད་ཚར་དགུས་
མཚོན་ཟབ་ཁྲིད་དང༌། དབང་ལུང་མན་ངག་དཔག་མེད་དང༌། ཁྱད་པར་དུ་
གཙུག་ལག་ཁང་ཆེན་མོར་དགེ་བའི་བཤེས་གཉེན་སུམ་བརྒྱ་ལོངས་བ་ལ་གྲུབ་
པའི་སློབ་དཔོན་ཆེན་པོ་ཨ་བྷ་ཡ་ཀ་རའི་ཞལ་སྔ་ནས་བཀྲལ་བའི་རྡོ་རྗེ་ཕྲེང་བའི་
དཀྱིལ་འཁོར་ཡོངས་ སུ་ རྫོགས་ པའི་ དབང་ བསྐུར་ གྱི་ བཀའ་ དྲིན་ བསྩལ་ བ་
སོགས་སྐལ་ལྡན་གྱི་ལས་སློབ་རྣམས་ལ་ཟབ་ཆོས་དཔག་མེད་ཀྱིས་ཚིམ་པར་
མཛད་པས་བསྟན་པའི་སྲོག་ཤིང་ཆེན་པོར་གྱུར། གཞན་ཡང་བྱ་བ་ལས་ཀྱི་
འཁོར་ལོ་ལའང་ངོར་བླ་བྲང་དུ་རས་ཀྱི་རྒྱལ་མཚན་ཆེ་བ་ཟངས་གསེར་དང་
146



བཅས་པ། དུང་ཆེན་ཚོགས་ཟངས་སོགས་གསར་འཇོག་མང་དུ་མཛད་ཅིང་།
དེ་ལས་སྔ་གཞུག་རྣམས་སུ་རྣལ་འབྱོར་གྱི་དབང་ཕྱུག་ སོགས་རྩ་བརྒྱུད་བླ་མ་
རྣམས་ལ་བསྟོད་པ་དང་། སངས་རྒྱས་ཕུན་ཚོགས་ཀྱི་རྣམ་ཐར། དགྱེས་རྡོར་
འབྲེལ་ལུགས་ མཚོ་ སྐྱེས། ནག་ པོ་ ལུགས་ གསུམ་ གྱི་ སྒྲུབ་ དཀྱིལ་ དབང་ གི་
མཚམས་སྦྱོར་དང་ བཅས་ པ། མཆོག་གསུམ་ ལ་ སྙན་ ཤལ་ ཕུལ་ བའི་ འདོད་
གསོལ་འགའ་ཞིག སྙན་ངག་གི་རྩོམ་རྒྱུད་སོགས་མཁས་པ་རྣམས་དགྱེས་པའི་
ལེགས་བཤད་ཀྱི་ལྗགས་རྩོམ་མང་དུ་མཛད་ཅིང་། བརྒྱུད་འཛིན་གྱི་སློབ་མ་ཡང་
སྔགས་འཆང་ཆེན་པོ་ཡབ་རྗེ་ཀུན་དགའ་བཀྲ་ཤིས་རྩེ་གདོང་ཞབས་དྲུང་རིན་པོ་
ཆེ། ཐུབ་བསྟན་མཁན་ཆེན་ཚུལ་ཁྲིམས་བཟང་པོ། བྱམས་པ་བསོད་ནམས་
བཟང་པོ། ཐར་རྩེ་མཁན་ཆེན་ནམ་མཁའ་བསམ་འགྲུབ། འཇམ་མགོན་བཀྲ་
ཤིས་ལྷུན་གྲུབ། སྐུ་དབོན་བསོད་ནམས་ཆོས་འཕེལ། མོས་གུས་ཅན་མི་ཉག་
དཀོན་མཆོག་རྒྱལ་མཚན་སོགས་སློབ་ཚོགས་དཔག་མེད་བསྐྲུན་ཏེ། འཆད་
རྩོད་རྩོམ་གསུམ་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་འདི་ཉིད་དར་ཞིང་
རྒྱས་པར་མཛད་ནས། དགུང་ལོ་སོ་དྲུག་པ་བོད་རབ་བྱུང་བཅུ་གཉིས་པའི་
ལྕགས་ཕོ་སྟག་གི་ལོ་སྟེ་སྤྱི་ལོ་1710ལོར་འཇམ་དབྱངས་བསོད་ནམས་དཔལ་
ལྡན་རྒྱལ་ཚབ་ཏུ་མངའ་གསོལ་ནས་ཕན་ཁང་དུ་བཞུགས་ནས་འགྲོ་དོན་རྒྱ་ཆེར་
མཛད་ཅིང༌། ལོ་དེའི་ནག་པ་ཟླ་བའི་ཚེས་ཉེར་ལྔའི་ཉིན་གཟུགས་སྐུའི་བཀོད་
པ་ཆོས་དབྱིངས་སུ་བསྡུས་པ་ཡིན་ནོ། །
མཚུངས་མེད་བསོད་ནམས་དཔལ་ལྡན། ，་་
ཁོང་ནི་བོད་རབ་བྱུང་བཅུ་གཅིག་པའི་ས་མོ་བྱ་ཡི་ལོ་སྟེ་སྤྱི་ལོ་1669ལོར་
གཙང་གི་ ས་ཡི་ ཆ་ཕྱུག་གཞུང་ སྤེན་ སྐྱ་ཞེས་པར་ཡབ་དོན་ཡོད་དཔལ་དང༌།
ཡུམ་ཤེལ་བཟའ་ཨོ་སྒོ་གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་ .
147



སྐུ་འཁྲུངས། སྐུ་ན་ཆུང་ངུའི་དུས་ནས་དམ་པའི་བག་ཆགས་སད་ཅིང་ཆོས་ལ་
ཤིན་ཏུ་དད་པས་ཨེ་ཝཾ་ཆོས་གྲྭར་ཞུགས་ཏེ། འཇམ་མགོན་ལྷུན་གྲུབ་དཔལ་ལྡན་
ལ་གཙུག་ཕུད་ཕུལ་ནས་མཚན་བསོད་ནམས་དཔལ་ལྡན་དུ་གསོལ། བཞི་སྡེའི་
དགེ་སློང་ སྦས་ པའི་ རྣལ་ འབྱོར་ ཀུན་ བཟང་ ལྷུན་ གྲུབ་ སོགས་ མཁས་ བཙུན་
བཟང་གསུམ་གྱི་ཡོན་ཏན་དུ་མས་ཕྱུག་པའི་དགེ་བའི་བཤེས་གཉེན་མང་པོ་
བསྟེན་ནས་ཡིག་ཀློག་ཆོས་སྤྱོད་གྱི་རིམ་པ་རྣམས་དང་། གཞུང་ལུགས་དུ་མ་ལ་
ཐོས་བསམ་གྱིས་སྒྲོ་འདོགས་ལེགས་པར་བཅད་པས་རྨད་དུ་བྱུང་བའི་མཁས་
པར་གྲགས། གཞན་ཡང་འཇམ་མགོན་ལྷུན་གྲུབ་དཔལ་ལྡན། ཤར་ཆེན་ཡེ་
ཤེས་བཟང་པོ། མཁས་གྲུབ་སངས་རྒྱས་ཕུན་ཚོགས། ཤར་ཆེན་སངས་རྒྱས་
བསྟན་འཛིན། བྱམས་པ་ཚུལ་ཁྲིམས་དཔལ་བཟང་པོ་སོགས་ཡོངས་འཛིན་
དམ་པ་དུ་མའི་ཞབས་པད་གཙུག་གིས་བླངས་ནས་སོ་སོར་ཐར་པའི་སྡོམ་པ།
བྱང་ཆུབ་སེམས་དཔའི་སེམས་བསྐྱེད། གསུང་ངག་རིན་པོ་ཆེ་ལམ་འབྲས་བུ་
དང་བཅས་པས་གཙོས་རྡོ་རྗེ་ཐེག་པའི་དབང་ཁྲིད། ལུང་མན་ངག་ཕྲ་མོ་ཚུན་
ཆད་ཀྱང་དཔག་ཏུ་མེད་པ་གསན་ཅིང༌། དམ་ཚིག་དང་སྡོམ་པ་རྣམས་སྐུ་སྲོག་
ལས་གཅེས་པར་བསྲུངས། དགེས་པ་རྡོ་རྗེ་སོགས་ཡི་དམ་ཆོས་སྐྱོང་མང་པོའི་
བསྙེན་སྒྲུབ་མཐར་ཕྱིན་པར་མཛད། དགུང་ལོ་ཉེར་གཅིག་པར་ཨེ་ཝཾ་གདན་ས་
པས་བཀའ་དང་ལེན་གྱི་སྒོ་ནས་སྡེ་དགེའི་ལྕགས་ར་ཟིལ་གནོན་སྒར་དུ་ཀར་མེ་
དུས་བསྟན་གྱི་སྒར་འཛིན་ལ་ཕེབས། དེ་སྐབས་གདུལ་བྱ་བློ་དམན་པས་བྱང་
ཆུབ་སེམས་དཔའི་ཡོན་ཏན་གྱི་ཆ་མ་རྟོགས་པའི་དབང་གིས་རེ་ཞིག་ཕྲིན་ལས་རྒྱ་
ཆེ་བ་ རང་ མ་བྱུང་ཡང། འཇམ་མགོན་ སངས་རྒྱས་ཕུན་ཚོགས་ཀྱིས་ལུགས་
གཉིས་ཀྱི་སྒོ་ནས་རྗེས་སུ་བཟུང་ཞིང་། སྐབས་ཤིག་རྗེ་སངས་རྒྱས་ཕུན་ཚོགས་
ཀྱིས་དཔལ་མགོན་ཞལ་གྱི་རྗེས་གནང་མཛད་དུས། ཞལ་གྱི་བྲིས་ཐང་རྗེ་འདིའི་
སྐུ་ལ་ལྷུང་བས་རྗེ་བླ་མའི་ཞལ་ནས། མ་འོངས་པ་ན་ཨེ་ཝཾ་པའི་བསྟན་འཛིན་
ཆེན་པོ་ཞིག་ཡོང་བར་ལུང་བསྟན་ཡང་ཡང་མཛད་པ་སོགས་ལ་བརྟེན་ཕྲིན་ལས་
148



ཀྱང་ཡར་འཕེལ་དུ་གྱུར། སྡེ་དགེ་ནས་ཀྱང་བསྙེན་བཀུར་བདག་རྐྱེན་ཅི་རིགས་
པར་གནང་། གྲྭ་ཚང་གི་བླ་མར་བཀོད་ནས་འབུལ་ནོད་ སོགས་ཀྱང་རྒྱ་ཆེར་
ཕུལ། རྡོ་རྗེ་འཆང་ སངས་ རྒྱས་ ཕུན་ཚོགས་ ཞི་ བར་ གཤེགས་ པས་ སྐུ་ གདུང༌
ཞུགས་འབུལ་སོགས་དགོངས་པ་ཆོས་དབྱིངས་སུ་རྫོགས་པའི་ཐབས་རྣམས་ཡང་
དག་པར་བསྒྲུབས། འབུལ་སྐྱེལ་ཡང་རིམ་པར་གྲུབ་ནས་མེ་མོ་གླང་གི་ལོར་
དཔལ་ཨེ་ཝཾ་ཆོས་ ལྡན་ཡོན་ ཏན་ རིན་ པོ་ ཆེ་ དུ་ མའི་ འབྱུང་གནས་ སུ་བྱོན་ཏེ།
འབུལ་བའི་བསྙེན་བཀུར་སོགས་རྒྱ་ཆེར་མཛད། དགུང་ལོ་ཞེ་གཉིས་པ་བོད་
རབ་བྱུང་བཅུ་གཉིས་པའི་ལྕགས་ཕོ་སྟག་གི་ལོ་སྟེ་སྤྱི་ལོ་1710ལོར་ངོར་བླ་བྲང་
དང་། གཙོ་ཆེར་གཞུང་ས་ཆེན་པོ། གདན་ས་གོང་སོགས་ནས་ཀྱང་བཀའ་རྒྱ་
ཕེབས་པར་བརྟེན་ངོར་ཆེན་ཀུན་དགའ་བཟང་པོའི་ཆོས་ཀྱི་ཁྲི་ལ་ཞབས་ཀྱི་པདྨོ་
ཉེ་བར་བཀོད་ནས། གསུང་ངག་རིན་པོ་ཆེ་ལམ་འབྲས་བུ་དང་བཅས་པ་དང༌
རྒྱུད་སྡེ་མཐའ་དག་གི་སྨིན་པར་བྱེད་པའི་དབང་དང་གྲོལ་བར་བྱེད་པའི་ཁྲིད།
རྗེས་གནང་མན་ངག་དང་བཅས་པ་དང་། བཀའ་འབུམ་དུ་མའི་ལུང་སོགས་
ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་བསྐོར་ནས་གདུལ་བྱ་རྣམས་སྨིན་གྲོལ་
གྱི་ལམ་ལ་བཀོད། དེ་ལས་དམ་པ་འདི་ཉིད་ཀྱི་གསུང་གི་གསང་བའི་བདུད་རྩི་
བཞེས་པའི་སློབ་མའི་རིམ་པ་ཡང་། བྱམས་པ་ཚུལ་ཁྲིམས་བཟང་པོ་ཐུབ་བསྟན་
རྣམ་པར་གསལ་བའི་སྡེ། བྱམས་པ་ནམ་མཁའ་བསམ་འགྲུབ། སྦས་པའི་རྣལ་
འབྱོར་བཀྲ་ཤིས་ལྷུན་གྲུབ། འཇམ་མགོན་ཚུལ་ཁྲིམས། ཞབས་དྲུང་དཔལ་
ལྡན་བཟང་པོ། ཞབས་དྲུང་ནམ་མཁའ་རྒྱལ་མཚན། ཆོས་རྗེ་རྡོ་རྗེ་གདན་པ།
དབུ་མཛད་སངས་རྒྱས་ཚུལ་ཁྲིམས། མཁས་གྲུབ་དཔལ་ལྡན་ཆོས་སྐྱོང་སོགས་
སྟོད་མངའ་རིས། བར་དབུས་གཙང་། སྨད་མདོ་ཁམས་ཀྱི་ཕྱོགས་རྣམས་སུ་
བཞུགས་པའི་རང་ལུགས་ཀྱི་ཆོས་སྡེ་སོ་སོའི་བླ་མ་སློབ་དཔོན་ལུང་དང་རྟོགས་
པའི་ཡོན་ཏན་ཕུན་སུམ་ཚོགས་པ་དང་ལྡན་པའི་མཁས་བཙུན་བཟང་གསུམ་གྱི་
བུ་སློབ་ནམ་མཁའི་སྐར་ཕྲན་ཙམ་གྱིས་བཤད་སྒྲུབ་ཀྱི་སྒོ་ནས་བསྟན་པ་རིན་པོ་
149



8
ཆེ་འདབ་བརྒྱའི་ཚལ་དུ་ཉི་ཟེར་ཕོག་པ་ལྟར་རྒྱས་པར་མཛད་པ་ནི་བསམ་པའི་
ར་བ་ལས་བརྒལ་བ་ཡིན་ནོ། དེ་ལས་སྔ་གཞུག་རྣམས་སུ་གཙུག་ལག་ཁང་དུ་
འབོལ་ དང༌ གྲུམ་ཙེ་ བཅས་ ཚོགས་ གདན་ ཡོངས་ རྫོགས་ གསར་ བཞག་ དང་།
རིགས་ལྔའི་དར་དཔྱངས་མེ་ཏོག་ཕྲེང་བ་བཅས་ཆ་ཚང་འགྲིག་ཉེར་ལྔ། དབང་
ཁང་དུའང་དེ་མཚུངས་ཉེར་ལྔ་དང༌། མགོན་ཁང་སྟེང་དུ་ཐུགས་ལྕགས་སྤུས་
ལེགས་གསུམ་སོགས་མདོར་ན་མཛད་པ་དང་ཕྲིན་ལས་བཟང་པོའི་འོད་དཀར་
རབ་ཏུ་རྒྱས་པས་བསྟན་འགྲོའི་ཀུན་དའི་ཚལ་རྣམས་ཆེ་ཆེར་བཞད་པའི་ཕན་
བདེའི་དྲི་བསུང་བཟང་པོས་ནོར་འཛིན་གྱི་ཁྱོན་རྣམས་ཡོངས་སུ་ཁྱབ་པར་གྱུར་
ཏེ། མཐར་དགུང་གྲངས་ཞེ་ལྔ་པ་བོད་རབ་བྱུང་བཅུ་གཉིས་པའི་ཆུ་མོ་སྦྲུལ་གྱི་
ལོ་སྟེ་སྤྱི་ལོ་1713ལོའི་ཧོར་ཟླ་ གཉིས་ པའི་ཚེས་ ཉེར་བཞིའི་ ཉིན་ཞིང་འདིའི་
མཛད་པ་རེ་ཞིག་རྫོགས་པའི་ཚུལ་གྱིས་གཟུགས་སྐུའི་བཀོད་པ་ཆོས་དབྱིངས་སུ་
བསྡུས་པ་ཡིན་ནོ། །
བྱམས་པ་བསོད་ནམས་དཔལ་བཟང་།
ཁོང་ནི་བོད་རབ་བྱུང་བཅུ་པའི་ས་མོ་སྦྲུལ་གྱི་ལོ་སྟེ་སྤྱི་ལོ་1689ལོར་གཙང་
རོང་གི་གླིང་མ་ཁ་ཞེས་པར་ཡབ་སྡེ་བ་ཀུན་དགའ་བསོད་ནམས་དང་། ཡུམ་
དཔོན་མོ་པ་སངས་གཉིས་ཀྱི་སྲས་སུ་དགེ་མཚན་དུ་མ་དང་བཅས་ཏེ་སྐུ་འཁྲུངས་
ཤིང་མཚན་ཚེ་རིང་དགོས་སྐྱེས་སུ་གསོལ། རིམ་གྱིས་ཡི་གེ་འབྲི་ཀློག་སོགས་ཀྱང་
བརྡ་བསྟན་པ་ཙམ་གྱིས་ཚེགས་མེད་དུ་མཁྱེན། དགུང་ལོ་བཅོ་ལྔ་པར་དཔལ་ཨེ་
ཝཾ་ཆོས་ལྡན་དུ་མཁན་ཆེན་བྱམས་པ་ཚུལ་ཁྲིམས་དཔལ་བཟང་པོ་ལ་གཙུག་ཕུད་
ཕུལ་ནས་དགེ་བསྙེན་དང་། དགེ་ཚུལ་གྱི་སྡོམ་པ་བཞེས་པའི་ཚེ་ ཨེ་ཝཾ་ པའི་
བསྟན་པའི་སྲོག་ ཤིང་ ཆེན་པོར་ལུང་ བསྟན་ ཏེ་ མཚན་ཡང་ བྱམས་ པ་ བསོད་
ནམས་བཟང་པོ་ཐུབ་བསྟན་རྣམ་པར་རྒྱལ་བའི་སྡེ་ཞེས་གསོལ། ཁུ་བོ་བསོད་
150



ནམས་རྒྱལ་མཚན་སོགས་བཤེས་གཉེན་དུ་མ་བསྟེན་ནས་ཐོག་མར་ཨེ་ཝཾ་པའི་
ཆོས་སྤྱོད་ཚོགས་འདོན་ཆོ་ གའི་རིམ་པ་སོགས་དང་། གཞན་ཡང་ཐེག་པ་ཆེ་
ཆུང་གི་གཞུང་ལུགས་མཐའ་དག་ལག་ལེན་ཕྲ་མོ་ཚུན་ཆད་ཐོས་བསམ་གྱི་སྒོ་ནས་
སྒྲོ་འདོགས་ ལེགས་ པར་ བཅད། སྔ་ ཕྱིར་ མཁས་ བཙུན་ ཀུན་ དགའ་ བསོད་
ནམས་པ་ལ་སོགས་པ་མཁས་པ་མང་པོ་བསྙེན་ཏེ། ཡིག་རིགས། སྒྲ་སྙན་ངག་
སོགས་རིག་པའི་གནས་དུ་མ་ཐུགས་ཉམས་སུ་བཞེས་པས་གཙང་དབུས་ཀུན་ཏུ་
ཕུལ་དུ་བྱུང་བའི་མཁས་པར་གྲགས་ཤིང་། དགུང་ལོ་ཉེར་གཅིག་པས་མོ་གླང་
གི་ལོ་སྟེ་སྤྱི་ལོ་1709ལོར་བྱམས་པ་ཚུལ་ཁྲིམས་དཔལ་བཟང་པོས་མཁན་པོ་དང་།
འཇམ་དབྱངས་བསོད་ནམས་དཔལ་ལྡན་གྱིས་ལས་སློབ་དང༌། མཚུངས་མེད་
བསྟན་འཛིན་ལྷུན་གྲུབ་ཀྱིས་གསང་སྟོན་པ་མཛད་དེ་དགེ་འདུན་ཁ་སྐོང་དང་
བཅས་པའི་དབུས་སུ་བསྙེན་པར་རྫོགས་པའི་དགེ་སློང་གི་སྡོམ་པ་ཡང་དག་པར་
བཞེས་ཤིང་། མཁན་ཆེན་དེ་ཉིད་རང་ལ་གསུང་ངག་རིན་པོ་ཆེ་ལམ་འབྲས་བུ་
དང་བཅས་པ་དང་རྡོ་རྗེ་ཕྲེང་བ་སོགས་ཟབ་ཆོས་དཔག་མེད་དང་། སླར་ཡང་
འཇམ་མགོན་བསོད་ནམས་དཔལ་ལྡན་ལས་ཀྱང་གཙོ་བོར་ལམ་འབྲས་དང་
གཞན་ཡང་ཟབ་ཆོས་དུ་མ་དང༌། འཇམ་དབྱངས་འཁོན་སྟོན་པ་ཆེན་པོ་དཔལ་
ས་སྐྱ་བ་སྔགས་འཆང་ཀུན་དགའ་བཀྲ་ཤིས་ཡབ་སྲས་དང་། ཁུ་བོ་སྦས་པའི་
རྣལ་འབྱོར་བསོད་ནམས་རྒྱལ་མཚན་དཔལ་བཟང་པོ། རྡོ་རྗེ་འཛིན་པ་བསྟན་
འཛིན་ལྷུན་གྲུབ་ པ་ སོགས་ མཁས་ གྲུབ་ མང་ པོ་ ལས་ རྡོ་ རྗེ་ ཐེག་ པའི་ དབང་།
རྗེས་གནང་། མདོ་སྔགས་ཀུན་གྱི་ཁྲིད་ལུང་། མན་ངག་སོགས་བསམ་ལས་
འདས་པ་གསན་པས་མདོ་སྔགས་མཐའ་དག་གི་མངའ་བདག་ལྟ་བུར་གྱུར་ཅིང༌།
གསན་པའི་དམ་ཚིག་དང་སྡོམ་པ་ཡང་མིག་གི་འབྲས་བུ་ལྟར་བསྲུང་། དཔལ་
ཀྱེ་རྡོ་རྗེ། རྡོ་རྗེ་རྣལ་འབྱོར་མ། མགོན་པོ་ཆེ་ཆུང༌། ཀུན་རིག ཚེ་དཔག་མེད་
སོགས་ཡི་དམ་དུ་མའི་བསྙེན་པ་སྦྱིན་སྲེག་བཅས་མཐར་ཕྱིན་པར་མཛད་ཅིང་།
རྒྱུན་དུ་ ཐུགས་ ཉམས་ སུ་ བཞེས་ པའི་རིམ་པའང་ཡི་དམ་ཆོས་སྐྱོང་མང་པོའི་
151



བསྐྱེད་རྫོགས། གཏོར་བསྔོ་སོགས་ཉིན་རེ་བཞིན་ཚེས་དུས་སུམ་ཆ་ཙམ་ཐུགས་
དམ་ཁོ་ནས་དུས་འདའ་བར་ མཛད་ པས་ཡི་དམ་ ཀུན་ གྱི་ངོ༌བོ། ཆོས་སྐྱོང་
ཐམས་ཅད་བྲན་དུ་བཀོལ་ནུས་ཤིང་། དགུང་ལོ་ཉེར་ལྔ་པ་ཆུ་མོ་སྦྲུལ་གྱི་ལོ་སྟེ་སྤྱི་
ལོ་1713ལོར་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་ཀྱི་
ཆོས་ཀྱི་ཁྲི་ཆེན་པོ་ལ་མངའ་གསོལ་ནས། གཙོ་བོ་གསུང་ངག་རིན་པོ་ཆེ་ལམ་
འབྲས་བུ་དང་བཅས་པ་ཚར་དགུ་ལྷག་ཙམ་དང་། སྔ་ཕྱིར་རྡོ་རྗེ་ཕྲེང་བ་སོགས་
དཀྱིལ་འཁོར་དུ་མའི་དབང་དང་བྱིན་རླབས། སྒྲུབ་ ཐབས་བརྒྱ་ རྩ་ རྒྱ་ མཚོ་
སོགས་རྗེས་གནང་དུ་མ་དང༌། ངོར་ཆེན་རྡོ་རྗེ་འཆང་གི་བཀའ་འབུམ་སོགས་
དཔག་ཏུ་མེད་པའི་ལུང་། གུར་ཞལ་ཕྱི་ནང་གསང་གསུམ་གྱི་ཁྲིད་ཀྱིས་གཙོས་
ཤིན་ཏུ་གསང་བའི་མན་ངག་ལག་ལེན་བཅས། ཟབ་ཆོས་དཔག་ཏུ་མེད་པས་
མཐའ་ཡས་པའི་གདུལ་བྱ་རྣམས་ཚིམ་པར་མཛད་དོ། ། སོ་ཐར་གྱི་སྡོམ་པ་
བསྩལ་བ་ཡང་བགྲང་ལས་འདས་པ་བྱུང་ཞིང། དེའི་ཚེ་གསུང་གི་བདུད་རྩི་
བཞེས་པའི་ཞལ་སློབ་ཀྱི་རིམ་པ་ཡང་དུ་མ་བྱུང་བ་ལས་ཆེ་ལོང་ཙམ་སྨོས་ན།
གངས་ཅན་བསྟན་པའི་མངའ་བདག་དཔལ་ས་སྐྱ་པ་སྔགས་འཆང་ཀུན་དགའ་
བསོད་ནམས་རིན་ཆེན་བཀྲ་ཤིས་གྲགས་པ་རྒྱལ་མཚན་དཔལ་བཟང་པོ་ཡབ་
སྲས། དཔལ་ཨེ་ཝཾ་པ་འཇམ་མགོན་བཀྲ་ཤིས་ལྷུན་གྲུབ་ཁུ་དབོན། མཚུངས་
མེད་ཚུལ་ ཁྲིམས་ ལྷུན་གྲུབ། མཁན་ཆེན་ནམ་ མཁའ་ བསམ་ འགྲུབ། ཐུབ་
བསྟན་མཁན་ཆེན་ངག་དབང་ཚུལ་ཁྲིམས་དཔལ་བཟང་པོ། མཁས་གྲུབ་ཆེན་
པོ་དཔལ་ལྡན་ཆོས་སྐྱོང་། ཤར་བ་བདག་ཆེན་དང་། རྗེ་འདི་ཉིད་ཀྱི་སྐུ་དབོན་
རྣམ་གཉིས། དགེ་བའི་བཤེས་གཉེན་ཆེན་པོ་སངས་རྒྱས་དཔལ་བཟང་སོགས་
མཁས་གྲུབ་གྱི་སློབ་མ་དུ་མ་དང་། བསྟན་པའི་སྦྱིན་བདག་ཀློ་བོ་རྒྱལ་པོ་ཡུམ་
སྲས། ས་སྐྱོང་སྡེ་དགེ་སྐུ་སེར་སྐྱ་སོགས་མི་ཆེན་དུ་མ་དང་བཅས་པ་བགྲང་ལས་
འདས་སོ། ། དེ་ལྟར་ལུགས་གཉིས་ཀྱི་མཛད་ཕྲིན་དཔག་ཏུ་མེད་པས་གདན་ས་
ལོ་དགུའི་བར་དུ་བསྐྱངས་ཤིང༌། མཛོད་ནག་དང་གཟིམས་ཆུང་ཁག་རྣམས་
152



དང༌། སྐུ་གསུང་ཐུགས་རྟེན་རིན་པོ་ཆེའི་ཕྲེང་བའི་རིགས་མཆོད་པའི་ཡོ་བྱད་
བསམ་གྱིས་མི་ཁྱབ་པ་དང༌། དངུལ་གྱི་བྲེ་བོ་ཆེ། ཉེར་མཁོའི་དངོས་ཆས་དུ་མ་
གསར་དུ་བསྐྲུན་པ་སོགས་ལུགས་གཉིས་ཀྱི་གནང་ཁྱབ་ཕུལ་དུ་བྱུང་བ་མཛད་
ཅིང༌། རྩོམ་པའི་གསུང་རབ་ཀྱི་པདྨོ་ཁ་ཕྱེ་བའི་ཚུལ་ཡང་། རྩ་བརྒྱུད་ཀྱི་བླ་མ་
རྣམས་ཀྱི་གསོལ་འདེབས། བྱམས་པ་ཚུལ་ཁྲིམས་དཔལ་བཟང་གི་རྣམ་ཐར།
དམར་པོ་སྐོར་གསུམ། མགོན་དཀར། གུར་ཞལ་སོགས་ཡི་དམ་ཆོས་སྐོར་མང་
པོ་ལ་ཕྲིན་བཅོལ། ཡིག་བསྐུར་གྱི་རྣམ་གཞག བུ་སློབ་དུ་མ་ལ་གནང་བའི་
ཞལ་གདམས། སྙན་དངགས་ཀྱི་རྩོམ་ རྒྱུད་སྔ་ཕྱི་སོགས་ཅི་རིགས་པ་བཞུགས་
་པའི་བསྟན་བཅོས་དེ་དག་ཀྱང་ཚིག་དོན་ཀུན་གྱི་སྒོ་ནས་ཁྱད་པར་འ ཕགས་པ་
ཉིད་དོ། ། དགུང་ལོ་སོ་བཞི་པ་ཆུ་ཕོ་སྟག་གི་ལོ་སྟེ་སྤྱི་ལོ་1722ལོར་མཁས་གྲུབ་
ཆེན་པོ་འཇམ་མགོན་བཀྲ་ཤིས་ལྷུན་གྲུབ་པ་རྒྱལ་ཚབ་དམ་པར་མངའ་གསོལ་
ནས། རྗེ་ཉིད་ཁང་སར་ཕུན་ཚོགས་གླིང་དུ་བཞུགས་ནས་བཤད་སྒྲུབ་སྤེལ་མས་
དུས་འདའ་བར་མཛད་དོ། ། དགུང་ལོ་ སོ་ བརྒྱད་ པར་ ལྷ་ ས། བསམ་ཡས།
ཡར་ལུང་ ཁྲ་འབྲུག་ སོགས་ གནས་ཆེན་རྣམས་ ལ་ ཞབས་ བསྐོར་ རྒྱུས་ པ་ དང་།
མཆོད་འབུལ། བསྟན་འགྲོའི་དོན་དུ་སྨོན་ལམ་རྒྱ་ཆེར་མཛད། དགུང་ལོ་སོ་
དགུ་པར་གློ་བོ་དང་མོན་པ་འཁྲུགས་པས་ཐུགས་བསྐྱེད་རྒྱ་ཆེན་པོས་འདུམ་སར་
ཕེབས། ཉིད་ཀྱི་བཀའ་ཕན་ཚུན་གཉིས་ཀས་སྤྱི་བོར་བླངས་ཏེ། དུས་འཁྲུགས་
ཞི་ཞིང༌ རྒྱལ་ ཁམས་ བདེ་སྐྱིད་ཀྱི་དཔལ་ལ་ བཀོད། རྡོ་ རྗེ་ཕྲེང་བ་ སོགས་ ཀྱི་
དབང་བསྐུར་དང༌། བཤད་སྒྲུབ་སྤེལ་མ་མཛད་ཅིང་ལོ་གསུམ་བཞུགས། སླར་
ཡང་ངོར་དུ་ཕེབས་ནས་ ཁང་སར་ཕུན་ཚོགས་གླིང་དུ་བླ་མ་ཡི་དམ་ཆོས་སྐྱོང་
ནོར་ལྷ་ སོགས་ ཀྱི་བྲིས་ ཐང་ དུ་ མ་ དང་། རྡོ་རྗེ་ཕྲེང་བའི་དཀྱིལ་ ཐང་ཡོངས་
རྫོགས། གསེར་ཟངས་ལས་གྲུབ་པའི་ཐུབ་པའི་སྐུ་ཐོག་ཚད། གཞན་ཡང་ཙན་
དན་གྱི་སྐུ་འགའ་ཞིག་བཅས་རྟེན་བཞེངས་དཔག་མེད་དང་། བཤད་སྒྲུབ་སྤེལ་
མ་མཛད་ཅིང་ལོ་ བཞིར་བཞུགས། ཡང་བསྐྱར་ཀློ་ བོ་དང་མོན་པ་འཁྲུགས་
153



གཟེངས་ཆེ་བར་བྱུང་བས། སྟག་ལོར་ཀློ་བོར་ཆིབས་བསྒྱུར་གནང་སྟེ། བླ་མའི་
བཀའ་ཅི་གསུངས་དང་དུ་བླངས་བར་བརྟེན་སེམས་ཅན་རྣམས་བདེ་སྐྱིད་ལ་
བཀོད། དེ་ནས་རིམ་གྱིས་བལ་པོ། སྐྱིད་རོང་། གངས་ཏི་སེ་སོགས་མངའ་
རིས་སྟོད་སྨད་ཀྱི་གནས་ཆེན་རྣམས་ལ། གནས་གཟིགས་དང་དེ་དག་ལ་དཀར་
མེ་གསེར་ཆབ་སྙན་དར་མཆོད་འབུལ་བསམ་གྱིས་མི་ཁྱབ་པ་དང་བཅས་པའི་སྒོ་
ནས་རིམ་གྱིས་གདན་ས་ཆེན་པོར་འཇམ་དབྱངས་མིའི་ཚུལ་འཛིན་ཡབ་སྲས་ལ་
ལེགས་འབུལ་མང་འགྱེད། རྟེན་གསུམ་རྣམས་ལ་མཆོད་འབུལ་ཕྲིན་བཅོལ་
སོགས་རྒྱ་ཆེར་མཛད་དེ། མཐར་དགུང་གྲངས་རེ་གཅིག་པ་བོད་རབ་བྱུང་བཅུ་
གསུམ་པའི་ས་མོ་སྦྲུལ་གྱི་ལོ་སྟེ་སྤྱི་ལོ་1749ལོར་ཞིང་འདིའི་གདུལ་བྱ་དེ་ཙམ་དུ་
གཟིགས་ནས་གཟུགས་སྐུའི་བཀོད་པ་ཆོས་དབྱིངས་སུ་བསྡུས་པ་ཡིན་ནོ། །
འཇམ་མགོན་བཀྲ་ཤིས་ལྷུན་གྲུབ།
ཁོང་ནི་བོད་རབ་བྱུང་བཅུ་གཉིས་པའི་ཆུ་ཕོ་བྱི་བའི་ལོ་སྟེ་སྤྱི་ལོ་1672ལོར་
རང་ཞབས་མདོ་མཁར་ཞེས་པར་ཡབ་རུས་གཞུང་ཆོས་རྒྱལ་གཙང་རིང་བ་ལས་
མཆེད་པའི་རྡོ་རྗེ་རབ་བརྟན་དང་། ཡུམ་ཞིང་རིགས་གཡུང་དྲུང་བུ་ཁྲིད་གཉིས་
ཀྱི་སྲས་སུ་བཀྲ་ཤིས་པའི་དགེ་མཚན་དུ་མ་དང་བཅས་ཏེ་སྐུ་འཁྲུངས། སྐུ་ན་
ཆུང་ངུའི་དུས་ནས་དམ་པའི་བག་ཆགས་རང་ཆས་སུ་ སད་ཅིང༌། དགུང་ལོ་
བདུན་བརྒྱད་ཙམ་གྱི་དུས་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་
འབྱུང་གནས་སུ་ཕེབས་ཏེ། འབྲི་ཀློག་སོགས་བསླབ་པ་ཙམ་གྱིས་ཐུགས་སུ་ཆུད་
ཅིང་མཁན་ཆེན་ལྷུན་གྲུབ་དཔལ་ལྡན་ལ་གཙུག་ཕུད་ཕུལ་བས་མཚན་བྱམས་པ་
བཀྲ་ཤིས་ལྷུན་གྲུབ་ཏུ་གསོལ། དགུང་ལོ་བཅུ་དྲུག་པར་མཁན་ཆེན་སངས་རྒྱས་
ཕུན་ཚོགས་ལས་ ཚིགས་སྔ་མ་དགེ་ཚུལ་ གྱི་ སྡོམ་ པ་ ཡང་ དག་ པར་ བཞེས་ ཏེ།
ཤར་ཆེན་ཡེ་ཤེས་བཟང་པོ་ཁུ་དབོན་ནས་མགོ་འདྲེན་མཛད། ལྡན་མ་དགེ་རྒན་
154



ཀུན་དགའ་བསྟན་འཛིན་པས་ཆོས་སྤྱོད་ཆོ་ག་སོགས་ཚོགས་འདོན་ཕལ་ཆེར་
བསླབས། དགུང་ལོ་ཉེར་གསུམ་པ་ཤིང་མོ་བྱ་ཡི་ལོར་ཤར་ཆེན་ཆོས་ཀྱི་རྒྱལ་པོ་
ཡེ་ཤེས་བཟང་པོས་མཁན་པོ། མཁན་ཆེན་སངས་རྒྱས་ཕུན་ཚོགས་ཀྱིས་ལས་
སློབ། གར་དབང་བསོད་ནམས་ལྷུན་གྲུབ་ཀྱིས་གསང་སྟོན། མུས་ཆེན་ཆོས་རྗེ་
ཀུན་དགའ་རྒྱ་མཚོས་གྲིབ་ཚོད་པ་མཛད་དེ། དད་པའི་དགེ་འདུ་ན་གྲངས་ཚང་
གི་དབུས་སུ་བསྙེན་པར་རྫོགས་པའི་དགེ་སློང་གི་སྡོམ་པ་ཡང་དག་པར་བཞེས།
འཇམ་མགོན་ སངས་ རྒྱས་ ཕུན་ཚོགས་ལས་ ཐོག་ མར་ བདེ་ མཆོག་ལོ་ ཧི་ པའི་
དབང་དང་། གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་དབང་།
ཁྲིད། ལུང༌། མན་ ངག་ བཅས་ མང་དུ་ གསན་ ནས་ བསྙེན་སྒྲུབ་ རྡོ་ རྗེ་ སློབ་
དཔོན་གྱི་ལས་རུང་ཙམ་གྲུབ་འཕྲལ། ཀླུ་སྡིངས་ཀྱི་བཀའ་དང་ལེན་གྱིས་རྣམ་ ་
ལུང་སྒར་དུ་ཕེབས་ཏེ། རྗེ་འདི་ཐུགས་རུས་ཤིན་ཏུ་ཆེ་བས་དེ་ཉིད་དུ་རྒྱུད་ཆུང་
བཞི། སྣང་རྒྱུད། དགོངས་རྒྱན། དགོངས་གསལ་བཅས་ཐུགས་འཛིན་དང་།
གཞུང་བདུན་སོགས་བཀའ་དང་བསྟན་བཅོས་རྣམ་ཐར་བཀའ་འབུམ་དཔག་ཏུ་
མེད་པར་ཞིབ་གཟིགས་མཛད། མི་ཉག་དགེ་རྒན་རིག་འཛིན་དང༌། མཁས་
གྲུབ་བསྟན་འཛིན་ལྷུན་གྲུབ་སོགས་མཁས་ཤིང་གྲུབ་པ་བསྙེས་པའི་དགེ་བའི་
བཤེས་གཉེན་ དུ་ མའི་ ཞབས་ རྡུལ་ སྤྱི་ བོར་ བླངས་ ཏེ། གཞུང་ ལུགས་ རབ་
འབྱམས་ལ་ཐོས་བསམ་གྱིས་སྒྲོ་འདོགས་བཅད། དེ་གར་དགེས་པ་རྡོ་ རྗེ་ལ་
སོགས་པའི་ཡི་དམ་ཆོས་སྐྱོང་དུ་མའི་བསྙེན་སྒྲུབ་ལས་གསུམ་ཆིག་སྒྲིལ་ཁོ་ན་
མཛད། གཞན་ཡང་མཁན་ཆེན་ སངས་རྒྱས་ཕུན་ཚོགས། ཤར་ཆེན་ སངས་
རྒྱས་བསྟན་འཛིན། ཁྱབ་བདག་བསོད་ནམས་དཔལ་ལྡན། བྱམས་པ་བསོད་
ནམས་བཟང་པོ། ཤར་ཆེན་བློ་གྲོས་གྲགས་པ་སོགས་ཡོངས་འཛིན་དུ་མ་ལས་
ཟབ་པ་དང་རྒྱ་ཆེ་བའི་དམ་ཆོས་མང་དུ་གསན་ཏེ་ཐོས་པའི་རྒྱ་མཚོའི་ཕ་རོལ་ཏུ་
སོན་པར་གྱུར། གསན་པའི་དམ་ཚིག་དང་སྡོམ་པ་མཐའ་དག་ལ་ཉེ་ལྟུང་ཕྲ་
མོས་ཀྱང་མ་གོས་པར་བསྲུངས་ཤིང། བསྒོམ་པས་ཉམས་སུ་བླངས་ཏེ་མགོན་པོ་
155



བྲག་རྫོང་ སོགས་ ཡི་ དམ་ མང་ པོའི་ བསྙེན་ སྒྲུབ་ མཐར་ ཕྱིན་ པ་ མཛད་ པས།
དངོས་ཉམས་མཚན་ལམ་ སུ་ ཞལ་ གཟིགས་ཤིང་ལུང་བསྟན་ པས་ རྟགས་དང་
རྟེན་འབྲེལ་ཁྱད་པར་དུ་འཕགས་པ་བྱུང་བ་སོགས་ངོ་མཚར་བའི་རྣམ་པར་ཐར་
བ་དུ་མ་བསྐྱངས་ཤིང་། དོན་གྲུབ་གླིང་གི་གཙུག་ལག་ཁང་དང༌། མགོན་ཁང་།
ཐར་ལམ་ དུ་ མགོན་པོ་ དཀར་ ནག་ གི་ སྐུ་ བརྙན་ ཁྱད་ འཕགས་ བཅས་ གསར་
བཞེངས་དང༌། ས་དང་ལྡན། འདམ་ཐོག་མན་གྱི་དགོན་གནས་རྣམས་སུ་ཟབ་
རྒྱས་ཀྱི་ཆོས་འཁོར་བསྐོར་བས་སྐལ་ལྡན་གྱི་སློབ་མ་རྣམས་ཚིམ་པར་མཛད་པས་
རྒྱལ་བསྟན་ཡར་ངོའི་ཟླ་བ་ལྟར་རྒྱས་པར་གྱུར། ཀླུ་སྡིངས་སུའང་འབུལ་སྐྱེལ་སྔ་
ཕྱིར་མང་དུ་ཕུལ་ནས། དགོངས་པ་ཞུས་ཏེ་ཨེ་ཝཾ་གཟིམས་ཕུག་ཁང་དུ་སྒྲུབ་པ་
ཁོ་ན་མཛད་ཀྱིན་བཞུགས་པའི་ཚེ། གཞུང་ས། གདན་སའི་བཀའ་ཤོག་བཅས།
ངོར་བླ་བྲང་ཁག་གྲྭ་ཚང་ཀུན་གྱིས་གསོལ་བ་བཏབ་སྟེ། དགུང་ལོ་ང་གཅིག་པ་
བོད་རབ་བྱུང་བཅུ་གཉིས་པའི་ཆུ་ཕོ་སྟག་གི་ལོ་སྟེ་སྤྱི་ལོ་1722ལོར་རྒྱལ་བའི་
ཞལ་ལུང་བདུད་རྩི་བརྙེས་པའི་ཀུན་མཁྱེན་གཉིས་པ་རྡོ་རྗེ་འཆང་ཀུན་དགའ་
བཟང་པོའི་མི་འཇིགས་སེང་གེའི་ཁྲི་ལ་ཞབས་ཟུང་འཁོར་ལོས་མཚན་པ་མངོན་
པར་བཀོད་དེ། དཔལ་ཨེ་ཝཾ་པའི་ཆོས་ཀྱི་རྒྱལ་སྲིད་ཡོངས་ལ་དབང་བསྒྱུར་བའི་
བསྟན་པའི་བདག་པོར་མངའ་གསོལ་ཏེ། གསུང་ངག་ལམ་འབྲས་གཙོས་རྒྱུད་
སྡེ་དུ་མའི་དབང་ཁྲིད་ལུང་མན་ ངག་ སོགས་དང༌། སོ་ སོ་ ཐར་ པའི་ སྡོམ་ པ་
བསྩལ་བ་ བགྲང་ ལས་ འདས་ ཤིང༌། དགོན་ སྡེ་ འདིས་ གཙོས་ དབུས་ གཙང་
ཁམས་གསུམ་དུ་སྔ་ཕྱིར་ཟབ་རྒྱས་ཆོས་ཀྱི་དགའ་སྟོན་དཔག་ཏུ་མེད་པ་བསྩལ་
བས་གདུལ་བྱ་རྣམས་ སྐལ་བ་བཟང་པོར་མཛད་ཅིང༌། གསུང་གི་བདུད་ རྩི་
བཞེས་པའི་ཞལ་སློབ་གྱི་རིམ་པ་ཡང༌། ཤར་བ་བདག་ཆེན་ཞབས་དྲུང་རིན་
ཆེན་མི་འགྱུར་རྒྱལ་མཚན། གླིང་ཁ་བདེ་བ་ཅན་གྱི་མཁན་པོ་དགེ་སློང་སངས་
རྒྱས་དཔལ་ བཟང༌། མཁན་ཆེན་དཔལ་ལྡན་ཆོས་ སྐྱོང་། མཁན་ཆེན་ངག་
དབང་ཀུན་ དགའ་ ལེགས་ པའི་ འབྱུང་ གནས་ རྒྱལ་ མཚན་ དཔལ་ བཟང་ པོ།
156



བརྡ་སྤྲོད་པ་ཚུལ་ཁྲིམས་རིན་ཆེན་སོགས་མདོར་ན་རྗེ་འདི་ཉིད་ཀྱི་མཛད་པ་ཕྲིན་
ལས་ཀྱི་འཁོར་ལོའི་རྒྱུན་ སྤེལ་ བའི་ བསྟན་འཛིན་གྱི་སྐྱེས་བུ་ནི་ དབུས་ གཙང་
ཁམས་གསུམ་མངའ་རིས་དང་བཅས་པ་ན་བགྲང་ལས་འདས་པ་བཞུགས་པ་
འདིར་མཚོན་ཙམ་སྨོས་པ་ཡིན་ནོ། ། གཞན་ཡང་བླ་བྲང་རྡོ་གཅལ་ལྷ་ཁང་དུ་
ལོགས་རིས་སུ་མདོ་སྡེ་གསེར་འོད་ནས་གསུངས་པའི་ཕྱོགས་བཅུའི་སངས་རྒྱས།
བདེ་གཤེགས་མཆེད་བརྒྱད། བྱང་སེམས་ཉེ་བའི་སྲས་བརྒྱད་ སོགས་ སེམས་
དཔའ་དང་ སེམས་ མའི་ ཚོགས། འཕགས་པ་གནས་ བརྟན་ བཅུ་དྲུག ཆོས་
སྲུང་རྒྱལ་ ཆེན་ བཞི་ སོགས་ ངོ་ མཚར་ བའི་ བཀོད་ པ་ དང་ བཅས་ བཞེངས་ ཏེ།
རབ་གནས་ བཀྲ་ ཤིས་མངའ་གསོལ་ རྣམ་ པར་དག་ པ་ སྒྲུབ་ པར་ མཛད་ཅིང་།
མདོར་ན་སྦྱིན་བདག་ཕྲིན་ལས་རྒྱ་ཆེ་བས་དཔལ་འབྱོར་རྣམ་ཐོས་ཀྱི་བུ་ལ་འགྲན་
པ་མངའ་ན་ཡང་། བླ་བྲང་རྩིས་སྤྲོད་དུས་མི་འབྲལ་བའི་དམ་ཚིག་རྡོ་རྗེ་དྲིལ་བུ།
མཆོད་ཞལ། འཕྲལ་གྱི་གསོལ་ཆས་ཀྱི་མཐུན་རྐྱེན་དུ་དངུལ་སྲང་བཅོ་ལྔ། གུར་
གུམ་ཐུམ་ཆུང་གཅིག སྐུ་ལ་གསོལ་བའི་ན་བཟའ་ཙམ་མ་གཏོགས། གཞན་
དངོས་རྫས་དར་ཁ་གང་དུ་ལོངས་པ་ཡང་མ་བསྣམས་པར་རྗེ་གོང་མ་རྣམས་ཀྱི་
དུས་མཆོད་ དཀར་ མེར་ དམིགས་ ནས་ བླ་ བྲང༌ དུ་ སྦྱོར་འཇགས་ མཛད་ ཅིང་།
དགུང་ལོ་ང་བཞི་པ་ཤིང་མོ་སྦྲུལ་གྱི་ལོ་སྟེ་སྤྱི་ལོ་1725ལོར་འཇམ་མགོན་ཚུལ་
ཁྲིམས་ལྷུན་གྲུབ་ལ་གདན་ས་རྩིས་འབུལ་གནང་ནས། སྒྲུབ་ཁང་བླ་བྲང་དུ་ཆོས་
འཁོར་རྩེར་ ཟུར་ དུ་ བཞུགས། ཐུགས་ དམ་ བཤད་ སྒྲུབ་ ལ་ ཆིག་ སྒྲིལ་ མཛད་
བཞེད་ལ། སྡེ་དགེ་ནས་ས་སྐྱོང་བསྟན་པ་ཚེ་རིང་གིས་སྤྱན་འདྲེན་པའི་ཕོ་ཉ་
བྱུང་སྟེ་ནན་ཆེར་ གསོལ་བ་བཏབ་པ་ལྟར་སྤྲེལ་ལོར་ ཤར་ཕྱོགས་སུ་ཆིབས་ཁ་
བསྒྱུར་ནས་རིམ་གྱིས་ལྷུན་གྲུབ་སྟེང་གི་རྒྱལ་ཁབ་དང་ཟུང་དུ་འབྲེལ་བའི་ཆོས་
ཁྲིར་ཕེབས། ས་སྐྱོང་དབང་པོར་འབུལ་ཚན་སྟོང་ཕྲག་གིས་གཙོས་མངའ་འོག་
ཐམས་ཅད་ཀྱིས་འབུལ་བསྙེན་བཀུར་ཚད་མེད་ པ་ ཕུལ། རྗེ་ཉིད་ནས་ ཀྱང་
གདུལ་བྱ་རྣམས་ཀྱི་བློ་དང་འཚམ་པའི་དམ་པའི་ཆོས་ཀྱི་དགའ་སྟོན་བསྩལ་ཞིང་།
157



ས་སྐྱོང་ཆེན་པོ་ནས་ཀྱང་བླ་མའི་བཀའ་བཞིན་སྒྲུབ་པར་ཞལ་གྱིས་བཞེས་ཏེ།
གཙུག་ལག་ཁང་གསར་བཞེངས་དང༌། དགེ་འདུན་གྱི་སྡེ་སྤེལ་བ། རྒྱལ་བའི་
སྐུ་བརྙན་གསེར་ཟངས་ལས་གྲུབ་པ་ཁྱད་དུ་མཚར་བ། གསེར་དངུལ་གྱིས་བྲིས་
པའི་ བཀའ་ འགྱུར། བསྟན་ འགྱུར་ ཡོངས་ རྫོགས་ ཀྱི་ གླེགས་ བམ། གསེར་
དངུལ་དང་ཙན་དན་ལས་མཆོད་རྟེན་མང་པོ་དང་། ལྷག་པར་ས་སྐྱའི་བཀའ་
འབུམ་པོད་བཅོ་ལྔའི་པར་གསར་བསྒྲུབ་སོགས་སྐུ་གསུང་ཐུགས་རྟེན་དཔག་ཏུ་
མེད་པ་བཞེངས་ཤིང་། གཙང་དབུས་ཁམས་གསུམ་གྱི་གྲུབ་མཐའ་རིས་མེད་པ་
ལ་མང་འགྱེད་བསྙེན་བཀུར་ཞུ་བ་དང་། བཀའ་གང་ཁྱབ་ཀྱི་ ཁམས་ ཕྱོགས་.
ཐམས་ཅད་དུ་ཟང་ཟིང་གི་གནང་སྦྱིན་བཅས་མཆོད་ཡོན་གཉིས་ཀའི་བཀའ་ཆེ་
བཙན་ཀུན་ལ་གནང་སྟེ། དགོན་གནས་ཉམས་དམའ་བ་རྣམས་སྐྱོང་ཞིང་སྤེལ་
བ་སོགས་བསྟན་པ་དར་རྒྱས་སུ་མཛད་ཅིང་། དམ་པ་འདི་ཉིད་ཀྱི་ཕྱོགས་ ཏུ་
ཕུལ་པའི་དངོས་རྫས་ཕལ་ཆེར་ཁམས་ཕྱོགས་ཀྱི་དགོན་སྡེ་རིས་མེད་ལ་བསྙེན་
བཀུར་མཛད་ཅིང་། གཙོ་ཆེར་ས་ངོར་རྩི་གསུམ་སོགས་དབུས་གཙང་ཀྱི་དགོན་
སྡེ་ཆེ་བ་ཀུན་ལ་འབུལ་བ་མང་འགྱེད་སྔ་ཕྱི་གཉིས་སུ་མཛད་དེ་འདི་ཕྱི་དོན་དང༌
ལྡན་པར་བགྱིས། གཞན་ཡང་དཔལ་དགེས་པ་རྡོ་རྗེའི་སྒྲུབ་ཐབས་ཀྱི་འབྲེལ་བ་
ཟླ་ཟེར་གྱི་པར་གསར་དུ་བཞེངས་བ་དང་། རྒྱལ་བའི་བཀའ་འགྱུར་རོ་འཚལ་
པར་བཏབ་ནས་བཞེངས་པ་སོགས་བཤད་སྒྲུབ་ཀྱིས་དུས་འདའ་ཞིང་རྨད་དུ་
བྱུང་བའི་མཛད་པ་དཔག་ཏུ་མེད་པས་རྒྱལ་བསྟན་རིན་པོ་ཆེ་ཕྱོགས་ཀུན་ཏུ་དར་
ཞིང་རྒྱས་པར་མཛད་པ་མ་ཟད། སྔོན་མེད་ལེགས་བཤད་གསར་དུ་བསྐྲུན་པ་
ལའང་འཇམ་མགོན་སངས་རྒྱས་ཕུན་ཚོགས་ལ་གསོལ་འདེབས་ཐུགས་རྗེ་བསྐུལ་
བའི་ཕོ་ཉ། རྗེ་བཙུན་གོང་མ་རྣམ་ལྔ་དང་རྡོ་རྗེ་འཆང་ཀུན་དགའ་བཟང་པོ་ལ་
བསྟོད་པ།, གསན་ཡིག་དྲན་གསོའི་རང་ཞལ་སྟོན་པའི་མེ་ལོང་། མགོན་དཀར་
ཡིད་བཞིན་ནོར་བུའི་བསྙེན་ཐབས། རྡོ་རྗེ་རྣམ་འཇོམས་ཀྱི་བླ་མ་བརྒྱུད་པ་ལ་
གསོལ་བ་འདེབས་པའི་རབ་ཏུ་བྱེད་པ། ཆོས་རྗེ་དཀོན་མཆོག་རྒྱལ་མཚན་གྱི་
158



དྲིས་ལན་དཔྱོད་ལྡན་ཀུན་དགའ། སྙིགས་མའི་གནས་ཚུལ་ལ་བསམ་པའི་ཡིད་
སྐྱོ་བའི་གཏམ་སོགས་ཆོས་ཚན་ཞེ་དགུ་ལ་གླེགས་བམ་གཉིས་ཙམ་རྗེས་འཇུག་
གདུལ་བྱའི་གསོས་སུ་བཞག་སྟེ། མཐར་དགུང་གྲངས་དྲུག་ཅུ་རེ་བརྒྱད་པ་བོད་
རབ་བྱུང་བཅུ་གཉིས་པའི་ ས་མོ་ལུག་གི་ལོ་སྟེ་སྤྱི་ལོ་1739ལོར་གཟུགས་སྐུའི་
བཀོད་པ་ཆོས་དབྱིངས་སུ་བསྡུས་པ་ཡིན་ནོ། །
འཇམ་མགོན་ཚུལ་ཁྲིམས་ལྷུན་གྲུབ།
ཁོང་ནི་ བོད་ རབ་ བྱུང༌ བཅུ་ གཅིག་ པའི་ མེ་ ཕོ་ འབྲུག་ གི་ ལོ་ སྟེ་ སྤྱི་ ལོ་
1676ལོར་རྒྱ་བོད་ཀྱི་སྐྱེ་བོ་དུ་མ་འདུ་བའི་ཡུལ་གྱི་དགེ་བཅུའི་ཡོན་ཏན་ཡོངས་
སུ་རྫོགས་ ཤིང་ ཕུན་ སུམ་ པའི་དགེ་ མཚན་ དུ་ མ་ དང་ ལྡན་ པ་ དར་ རྩེ་ མདོ་རུ་
རིགས་རུས་ཕུན་སུམ་ཚོགས་པའི་ཁྱིམ་རྒྱུད་དུ་ངོ་མཚར་བའི་དགེ་མཚན་དུ་མ་
དང་བཅས་ཏེ་སྐུ་འཁྲུངས་ཤིང་མཚན་ལྕགས་ཐར་ཞེས་གསོལ། རིམ་གྱིས་ཡབ་
ཡུམ་གཉིས་ཀྱིས་སྐྱེད་བསྲིང་ནས་ནར་སོན་པ་དང༌། རྡོ་གྲགས་སྒར་དུ་ཕེབས་
ནས་དེ་གའི་བླ་མའི་དྲུང་དུ་ཡིག་ཀློག་རྣམས་བསླབས་པས་ཚེགས་མེད་དུ་མཁྱེན།
དགུང་ལོ་བཅོ་བརྒྱད་པ་ཆུ་མོ་བྱ་ཡི་ལོ་ལ་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་
ཆེ་དུ་མའི་འབྱུང་གནས་སུ་ཕེབས་ཏེ། མཁན་ཆེན་ལྷུན་གྲུབ་དཔལ་ལྡན་གྱིས་
མཚན་ཚུལ་ཁྲིམས་ལྷུན་གྲུབ་ཏུ་གསོལ། མུས་པ་ཆོས་རྗེ་ཀུན་དགའ་རྒྱ་མཚོ་
སོགས་མཁས་ བཙུན་ གྱི་ སློབ་ དཔོན་ དུ་ མ་ བསྟེན་ནས་ མདོ་ སྔགས་ ཀྱི་ གཞུང་
ལུགས་རབ་འབྱམས་ ལ་ ཐོས་ བསམ་ གྱིས་ སྒྲོ་འདོགས་ བཅད། ཐོས་ སྦྱོང་ གི་
སྐབས་སུ་ཉིན་རེར་ཡང་དཔེ་ཤོག་རིང་གྲྭས་ལྔ་དྲུག་རེ་བློ་ལ་འཛིན་པའི་ཐུགས་
ཤེར་འགྲན་ཟླ་དང་བྲལ་བར་གྲགས་ཤིང་། བར་སྐབས་རྣམས་སུ་ ལྷ་ས་ཇོ་བོ་
སོགས་དབུས་ཕྱོགས་ཀྱི་གནས་ཆེན་དུ་མ་ལ་ཞབས་བསྐོར་དང་། གདན་ས་ཆེན་
པོ་དཔལ་ལྡན་ས་སྐྱར་མཇལ་ཁ་དང་། རྟེན་ གསུམ་ རྣམས་ལ་མཆོད་འབུལ་
159



བསྟན་འགྲོའི་དོན་དུ་ཐུགས་སྨོན་རྒྱ་ཆེར་གནང་ནས་འདི་ཕྱི་དོན་དང་ལྡན་པར་
མཛད། དགུང་ལོ་བཅུ་དགུ་པར་འཇམ་མགོན་སངས་རྒྱས་ཕུན་ཚོགས་ཀྱིས་
མཁན་པོ་དང༌། ལས་ཀྱི་སློབ་དཔོན་དབུ་མཛད་ཕྲིན་ལས་རྒྱ་མཚོ། གསང་སྟེ་
སྟོན་པ་གར་དབང་བསོད་ནམས་ལྷུན་གྲུབ་སྟེ་དད་པའི་དགེ་འདུན་གྲངས་ཚང་
གི་དབུས་སུ་བསྙེན་པར་རྫོགས་པའི་དགེ་སློང་གི་སྡོམ་པ་ཡང་དག་པར་བཞེས་
ཤིང༌། མཁན་ཆེན་དེ་ཉིད་ལས་བྱང་ཆུབ་སེམས་དཔའི་སེམས་བསྐྱེད། གསུང་
ངག་ལམ་འབྲས་ཀྱིས་གཙོས་ དབང་ཁྲིད་ལུང་མན་ངག ཐེག་པ་ཆེ་ཆུང་གི་
གདམས་པ་ཟབ་མོ་མང་དུ་གསན་ཅིང༌། གཞན་ཡང་ཤར་པ་ཡེ་ཤེས་བཟང་པོ།
བདག་ཆེན་ཀུན་དགའ་བཀྲ་ཤིས། མཁན་ཆེན་བྱམས་པ་ཚུལ་ཁྲིམས་དཔལ་
བཟང་པོ། མཚུངས་ མེད་ བསོད་ ནམས་ དཔལ་ ལྡན་ སོགས་ དམ་ པ་ དུ་ མའི་
ཞབས་རྡུལ་སྤྱི་བོར་བླངས་ནས་ཟབ་ཅིང་རྒྱ་ཆེ་བའི་དམ་པའི་ཆོས་མང་དུ་གསན་
ཅིང་དམ་ཚིག་དང་སྡོམ་པ་རྣམས་གཅེས་པར་སྐྱོང་བའི་སྒོ་ནས། དགྱེས་པ་རྡོ་
རྗེ་སོགས་ཡི་དམ་གྱི་ལྷ་མང་པོའི་བསྙེན་སྒྲུབ་ བཅས་ མཐར་ཕྱིན་པར་མཛད།
དུས་རྒྱུན་དུའང་དགེས་རྡོར། རྣལ་འབྱོར་མ། སྒྲོལ་དཀར་སོགས་ཡི་དམ་གྱི་ལྷ་
དུ་མའི་རིམ་གཉིས་ཀྱི་རྣལ་འབྱོར་དང་། ཤེས་རབ་ཀྱི་ཕ་རོལ་ཏུ་ཕྱིན་པ་སྡུད་པ་
སོགས་ཆོས་ སྤྱོད་ གཏོར་ མའི་ རིམ་ པ་ ཁོ་ ནས་ དུས་ འདའ་ བར་ མཛད་ ཅིང་།
དགུང་ལོ་ སོ་ དྲུག་ པར་ འཇམ་ མགོན་ བསོད་ ནམས་ དཔལ་ ལྡན་ གྱིས་ བཀའ་
བསྩལ་དང་ལེན་གྱི་སྒོ་ནས་སྟོད་མངའ་རིས་རབ་རྒྱས་གླིང་དུ་བྱོན་ཏེ་རྟེན་གསུམ་
གསར་བཞེངས། ཉམས་ གསོས། དགེ་ འདུན་ གྱི་ སྡེ་ སྤེལ་ བ། འཆད་རྩོད་
སོགས་ལུགས་གཉིས་ཀྱི་སྒོ་ནས་བསྟན་འགྲོའི་དོན་རྒྱ་ཆེར་མཛད་ཅིང་ཡུན་རིང་
བཞུགས། གདན་ས་འདི་ཉིད་གཙོས་གྲགས་ཆེ་བའི་དགོན་སྡེ་རྣམས་ལ་འབུལ་
སྐྱེལ་གྲྭ་འགྱེད་སོགས་ལན་གྲངས་མང་དུ་མཛད། དགུང་གྲངས་ལྔ་བཅུ་པ་བོད་
རབ་བྱུང་བཅུ་གཉིས་པ་ཤིང་མོ་སྦྲུལ་གྱི་ལོ་སྟེ་སྤྱི་ལོ་1725ལོར་དཔལ་ཨེ་ཝཾ་ཆོས་
ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་ཀྱི་ཆོས་ཀྱི་ཁྲི་ལ་ཞབས་ཀྱི་པདྨོ་ཉེ་
160



བར་བཀོད་དེ། གདན་ས་ལོ་ལྔའི་རིང་དུ་གསུང་ངག་རིན་པོ་ཆེ་ལམ་འབྲས་བུ་
དང་བཅས་པ་ཚར་ལྔས་མཚོན་མདོ་སྔགས་ཆོས་ཚུལ་རབ་འབྱམས་ཀྱི་ཆོས་ཀྱི་
འཁོར་ལོ་བར་མེད་དུ་བསྐོར་བར་མཛད་དེ་བཤད་སྒྲུབ་གཉིས་ལྡན་གྱི་སྒོ་ནས་
རྒྱལ་བའི་བསྟན་པ་རིན་པོ་ཆེ་ཉིན་མོ་ལྟར་གསལ་བར་མཛད་དེ། འཁོར་བསྟན་
འཛིན་གྱི་སློབ་མ་ཡང་ཞབས་དྲུང་ནམ་མཁའ་བསམ་འགྲུབ། ཤར་པ་བདག་
ཆེན་རིན་ཆེན་མི་འགྱུར་བསྟན་པའི་རྒྱལ་མཚན། ཁང་གསར་དབོན་པོ་བསོད་
ནམས་ལྷུན་གྲུབ་སོགས་ཡོངས་སུ་གྲགས་པ་དང་མ་གྲགས་པའི་སྐྱེས་ཆེན་བགྲང་
ལས་འདས་པ་བསྐྲུན་པར་མཛད་དོ། ། གཞན་ཡང་ལུགས་གཉིས་ཀྱི་སྒོ་ནས་
བསྟན་པ་འཛིན་སྐྱོང་སྤེལ་གསུམ་ཁྱད་པར་དུ་འཕགས་པ་མཛད་ཅིང་། བླ་བྲང་
དུ་སྟོན་པའི་སྐུ་བརྙན་ཟངས་གསེར་ལས་གྲུབ་པ་དང་། སྟེང་དུ་གསེར་ཟངས་
ལས་གྲུབ་པའི་རྒྱལ་མཚན་ཆ་གཅིག་དང་། ལམ་འབྲས་ལྷ་ཁང་གི་སྟེང་དུ་རྒྱལ་
མཚན་ཆེ་ལེགས་ཆ་གཅིག གཉྫིར་གཅིག་དང༌། མདུན་གྱི་རྒྱའི་ངོས་སུ་མཎྜལ་
ཨེ་ཝཾ་མ་ཆ་གཅིག དབང་ཁང་དུ་རྔ་ཆེན་གསེར་རིས་སྤུས་ལེགས་བཅུ་གཅིག
བཀའ་འགྱུར་ལྷ་ཁང་དུ་ཙན་དན་གྱི་སྐུ་སྒྲོས་གཙང་དུ་མ་བཞུགས་ཁྲི་དང་བཅས་
པ་དང་། མཛོད་ནག་ཏུ་སྤྱན་གཟིགས་སོགས་སྔ་ཕྱིར་རྗེ་ཉིད་ཀྱི་ཕྱག་ཏུ་བྱུང་
བའི་དངོས་རྫས་རྣམས་ཕལ་ཆེར་བླ་བྲང་དུ་སྦྱོར་བ་གནང་བ་སོགས་བཀའ་དྲིན་
ཁྱད་པར་དུ་འཕགས་པ་ཉིད་དོ། ། དེ་ལྟར་བཤད་སྒྲུབ་འཁོར་ལོ་གཉིས་ལྡན་གྱི་
སྒོ་ནས་རྒྱལ་བའི་བསྟན་པ་རིན་པོ་ཆེ་འདི་ཉིད་སྒོ་ཀུན་ནས་དར་ཞིང་རྒྱས་པར་
མཛད་དེ། མཐར་དགུང་གྲངས་ལྔ་བཅུ་ང་ལྔ་པ་བོད་རབ་བྱུང་བཅུ་གཉིས་པའི་
ལྕགས་ཕོ་ཁྱི་ཡི་ལོ་སྟེ་སྤྱི་ལོ་1730ལོར་གཟུགས་སྐུའི་བཀོད་པ་ཆོས་དབྱིངས་སུ་
བསྡུས་པ་ཡིན་ནོ། །
161



བྱམས་པ་ནམ་མཁའ་བསམ་འགྲུབ།
ཁོང་ནི་བོད་རབ་བྱུང་བཅུ་གཉིས་པའི་མེ་ཕོ་བྱི་བའི་ལོ་སྟེ་སྤྱི་ལོ་1696ལོར་
ཤབ་སྟོད་ རྗེ་ ལུང༌ དུ་ ཡབ་ བྱུང་ ཏི་ པའི་ དབོན་ པོ་ རིགས་ ལས་ གྱེས་ པ་ འཇམ་
དབྱངས་ཤེས་བྱ་བཟང་པོའི་སྐུ་མཆེད་རྒྱལ་པོ་ཞེས་པའི་སྲས་དཔོན་པོ་གཡང་
འཛོམ་ཞེས་བྱ་བ་དང་། ཡུམ་དཔོན་མོ་ཚེ་བཀྲ་ཤིས་གཉིས་ཀྱི་སྲས་སུ་ངོ་མཚར་
བའི་ལྟས་དུ་མ་དང་བཅས་ཏེ་སྐུ་འཁྲུངས་ཤིང་མཚན་པདྨ་ཞེས་གསོལ། སྐུ་ན་
ཆུང་ངུའི་དུས་ནས་སྔོན་གོམས་བག་ཆགས་བཟང་པོ་ སད་པས་ཆོས་ལ་འདུན་
ཞིང༌། དགུང་ལོ་བཅུ་གསུམ་པར་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་
མའི་འབྱུང་གནས་སུ་བྱོན་ཏེ། མཁས་བཙུན་རྡོ་རྗེ་བསྟན་འཛིན་སོགས་བཤེས་
གཉེན་འགའ་ཞིག་བསྟེན་ནས་ཡིག་ཀློག་ནས་བརྩམས་ཏེ་འདོན་སྒྲིག་ཀུན་སྤྱོད་
ཐེག་པ་ཆེ་ཆུང་གི་གཞུང་ལུགས་ལག་ལེན་ཕྲ་མོ་ཚུན་སྔ་ཕྱིར་ཅི་རིགས་པ་བསླབ་
སྦྱངས་གནང་བའི་ཚུལ་བསྟན་པས་མཁས་པ་ཆེན་པོར་གྱུར། དགུང་ལོ་བཅུ་
བཞི་པར་བྱམས་པ་ཚུལ་ཁྲིམས་དཔལ་བཟང་པོས་མཁན་པོ་དང༌། མཚུངས་
མེད་བསོད་ནམས་དཔལ་ལྡན་གྱིས་ལས་སློབ་དང༌། གསང་སྟེ་སྟོན་པ་བསྟན་
འཛིན་ལྷུན་གྲུབ་དཔལ་བཟང་པོ། དུས་བསྒོ་བཤེས་གཉེན་རྡོ་རྗེ་བསྟན་འཛིན་
བཅས་དགེ་འདུན་གྲངས་ཚང་གི་དབུས་སུ་རབ་ཏུ་བྱུང་སྟེ་མཚན་ནམ་མཁའ་
བསམ་འགྲུབ་དཔལ་བཟང་པོར་གསོལ། དེ་ནས་ལོ་ རེ་ཞིག་གི་བར་དུ་ཨེ་ཝཾ་
པའི་ཚོགས་འདོན་ཆོས་སྤྱོད་ཆོ་ག་རྣམས་དང༌། བྲིས་ཐིག་དབྱངས་རོལ་སོགས་
སློབ་གཉེར་གནང་ཞིང་གཙུག་ལག་ཁང་དུ་སྒྲིག་རྒྱུགས་ཀྱང་མཛད། དགུང་ལོ་
བཅུ་དགུ་ པར་ ཤར་ཆེན་བློ་གྲོས་ གྲགས་པས་མཁན་པོ་དང་། མཚུངས་མེད་
བསྟན་འཛིན་ལྷུན་གྲུབ་པས་ལས་སློབ་དང་། གླེ་ལུང་མཁན་ཆེན་རྡོ་རྗེ་བརྟན་
པས་གསང་སྟོན་དང་། བྱམས་པ་བསོད་ནམས་བཟང་པོས་དུས་བསྒོ་བ་མཛད་
162



དེ་དགེ་འདུན་གྲངས་ཚང་གི་དབུས་སུ་བསྙེན་པར་རྫོགས་པའི་དགེ་སློང་གི་སྡོམ་
པ་ཡང་དག་པར་བཞེས་ཤིང་། བསླབ་གསུམ་ཁྲིམས་ཀྱིས་མཛེས་པའི་བསྟན་
པའི་རྒྱལ་མཚན་དུ་གྱུར་ཏོ། ། ཁྱད་པར་དུ་རྡོ་རྗེ་འཆང་བསོད་ནམས་དཔལ་
ལྡན་པའི་དྲུང་དུ། རྣལ་འབྱོར་གྱི་དབང་ཕྱུག་བི་རུ་པའི་བཞེད་སྲོལ་གསུང་ངག་
རིན་པོ་ཆེ་ལམ་འབྲས་བུ་དང་ བཅས་ པའི་ཁྲིད། རྒྱུ་ ལམ་ གྱི་དབང་། བྱིན་
རླབས་རྒྱབ་ཆོས་ལུང་ཕལ་ཆེར་ཡོངས་རྫོགས་བཅས་ ཤིན་ ཏུ་ ཟབ་རྒྱས་དང་།
སྒྲུབ་ཐབས་བརྒྱ་རྩ། རྗེ་དཀོན་མཆོག་ལྷུན་གྲུབ་ཀྱི་བཀའ་འབུམ་སོགས་དབང་
ལུང་མན་ངག་མང་དུ་གསན། གཞན་ཡང་ཁྱབ་བདག་བླ་མ་བསྟན་འཛིན་ལྷུན་
གྲུབ་དཔལ་བཟང་པོ། མཁན་ཆེན་བསོད་ནམས་བཟང་པོ། སྤྲོ་ལུང་བསོད་
ནམས་ཆོས་འཕེལ། སྦས་ པའི་རྣལ་འབྱོར་རྒྱ་རོང་པ་ སངས་ རྒྱས་ བསྟན་ པ་
སོགས་དམ་པ་མང་པོ་བསྟེན་ནས་དམ་པའི་ཆོས་མང་དུ་གསན་ཏེ་ཐོས་པའི་ཕ་
རོལ་ཏུ་སོན། དེ་ནས་ཕྱག་མཛོད་སྟོང་བཟང་པས་གཙོས་གྲྭ་ཚང་རྣམས་ཀྱིས་
གསོལ་བ་བཏབ་ནས་ཐར་རྩེའི་གདན་སར་མངའ་གསོལ་ཏེ། རྗེ་ཉིད་ཀྱིས་ཁྱད་
པར་དུ་འཕགས་པའི་མཛད་པས་གདན་ས་སྐྱོང་ཞིང་ཐོས་བསམ་ཀྱང་ཕུལ་དུ་
བྱུང་བ་གནང་ནས། བསྒོམ་པས་ཉམས་སུ་མྱོང་བའི་ཚུལ་ནི། དུས་རྒྱུན་ཀྱེ་རྡོ་
རྗེ། རྡོ་རྗེ་རྣལ་ འབྱོར། ་ ཁྲོ་ བཅུ་ སོགས་ ཡི་དམ་ཆོས་སྐྱོང་ མང་ པོའི་བསྐྱེད་
རྫོགས་བཟླས་བསྒོམ་མཆོད་གཏོར་སོགས་ལ་བརྩོན་ཞིང༌། ཁྱད་པར་དུ་དགེས་
རྡོར་བཞི་ཡི་བསྙེན་པ། ཀུན་རིག འཇིགས་བྱེད། གུར་མགོན་སོགས་ཡི་དམ་
ཆོས་སྐྱོང་དུ་མའི་བསྙེན་སྒྲུབ་བཅུ་ཆའི་སྦྱིན་སྲེག་བཅས་མཐར་ཕྱིན་པ་སོགས་
བཤད་སྒྲུབ་ཁོ་ནས་དུས་འདའ་བར་མཛད་དོ། ། བར་སྐབས་རྣམས་སུ་གདན་
ས་ཆེན་པོ་སོགས་གཙང་དབུས་ཀྱི་གནས་གཟིགས་དང་མཆོད་འབུལ་སྨོན་ལམ་
སོགས་རྒྱ་ཆེར་མཛད་ཅིང་། སྤྲོ་ལུང་དུ་མང་ ཐོས་ བསོད་ནམས་ཆོས་འཕེལ་
མཇལ་དུ་ཕེབས་པའི་ཚེ། རྗེ་དེ་ཉིད་གཟིམས་ཁང་གི་སྒོ་ཁར་སྤོས་སྣ་མཇལ་
དར་བཅས་བསུ་བ་དང་བཀུར་སྟི་དཔག་མེད་མཛད། ཚེ་དབང་ཞིག་ཕུས་པས་
163



ཚེ་བུམ་ལས་བདུད་རྩི་བབས་པ་སོགས་སྐུ་ཚེ་དང་བསོད་ནམས་རྒྱས་པའི་རྟེན་
འབྲེལ་ཤིན་ཏུ་ལེགས་པར་བྱུང་། སླར་ཡང་གནས་ཐར་བ་རྩེར་ཕེབས་ཏེ་ལུགས་
གཉིས་ཀྱི་སྒོ་ནས་འཛིན་སྐྱོང་དང་བཤད་སྒྲུབ་སྤེལ་མས་མཛད་ཕྲིན་བཟང་པོ་
གོང་འཕེལ་དུ་བཞུགས་སྐབས། དགུང་ལོ་སོ་ལྔ་པ་ལྕགས་ཕོ་ཁྱི་ཡི་ལོ་སྟེ་སྤྱི་ལོ་
1730ལོར་མཁན་ཆེན་ཚུལ་ཁྲིམས་ལྷུན་གྲུབ་ཞིང་ལ་ཕེབས་ཏེ། བླ་བྲང་ཁག་
དང་གྲྭ་ཚང་རྣམས་ཀྱིས་གསོལ་བ་ནན་ཆེར་བཏབ་ཅིང༌། གཙོ་བོ་ས་སྐྱོང་མི་
དབང་ཆེན་པོ་གདན་ས་གོང་སོགས་ཀྱི་བཀའ་ཕེབས་པ་དང་བཅས། བསྟན་
དོན་ཐུགས་ལ་བཅངས་བའི་སྒོ་ནས་ལོ་དེའི་ཧོར་ཟླ་བཅུ་གཉིས་པའི་ཚེས་བཅོ་ལྔ་
ཉིན། རྡོ་རྗེ་འཆང་ཆེན་པོའི་ཆོས་ཀྱི་ཁྲི་ག་ལ་བ་དེར་མངའ་གསོལ་ཞིང་གོང་ས་
ཡན་ཕྱིན་ཀྱི་སྐུ་ཚབ་རྣམས་དང་བླ་བྲང་ཁག་འདུས་ཚོགས་ཀུན་གྱིས་བཀྲ་ཤིས་
པའི་དགའ་ སྟོན་ ཆེན་ པོ་ ཕུལ། རིམ་ གྱིས་ ལམ་ འབྲས་ བུ་ དང་ བཅས་ པའི་
གདམས་པ་ཟབ་ཁྲིད་སྨིན་རྒྱས་སྔ་ཕྱིར་ཚར་གསུམ་དང༌། སོ་སོ་ཐར་པའི་སྡོམ་
པ་དགེ་བསྙེན་དགེ་ཚུལ་དགེ་སློང་རིམ་ཅན་དུ་བསྩལ་བ་བགྲང་ལས་འདས་པ་
དང༌། བྱང་ཆུབ་སེམས་དཔའི་སེམས་བསྐྱེད་ཀྱང་དུ་མ་བསྩལ་ཞིང་སྔོན་དུ་ཐར་
རྩེར་བཞུགས་སྐབས་རྡོ་རྗེ་ཕྲེང་བའི་དབང་བསྐུར་ཚར་གཉིས་དང༌། ངན་སོང་
སྦྱོང་རྒྱུད་ཚར་བཅུ་གཉིས་ཀྱི་དབང་ལུང་དང་། གཞན་ཡང་སྔ་ཕྱིར་རྡོ་རྗེ་ཐེག་
པའི་དཀྱིལ་འཁོར་མང་པོའི་དབང་བསྐུར་བ་དང་། སྒྲུབ་ཐབས་བརྒྱ་རྩ་སོགས་
རྗེས་གནང་དཔག་མེད་དང་། གྲོལ་ལམ་ཁྲིད་མན་ངག་གི་གནད། ཐེག་པ་ཆེ་
ཆུང་གི་ཕྱག་ཁྲིད་ལུང་སོགས་ཟབ་ཆོས་དཔག་ཏུ་མེད་པས་སྐལ་ལྡན་གྱི་གདུལ་བྱ་
རྣམས་ཚིམ་པར་མཛད་ཅིང་། དེའི་ཚེ་བསྟན་འཛིན་གྱི་སློབ་མ་གཙོ་བོ་ཡང་།
གངས་ཅན་མགོན་པོ་དཔལ་ས་སྐྱ་པ་སྔགས་འཆང་བསོད་ནམས་རིན་ཆེན་ཡབ་
སྲས། ཞབས་དྲུང་ཀླུ་སྡིངས་བ་མི་འགྱུར་རྒྱལ་མཚན། ཁང་གསར་དབོན་རིན་
པོ་ཆེ་བསོད་ནམས་ལྷུན་གྲུབ། རྗེ་རང་གི་སྐུ་དབོན། བྱམས་པ་བཀྲ་ཤིས་ལྷུན་
གྲུབ་ཀྱི་སྐུ་དབོན་སངས་རྒྱས་ཡེ་ཤེས་སོགས་མཁས་བཙུན་བཟང་གསུམ་གྱི་ཡོན་
164



ཏན་དང་ལྡན་པའི་སློབ་མ་བགྲང་ལས་འདས་པ་བྱོན། གཞན་ཡང་ཨེ་ཝཾ་པའི་
བསྟན་པ་སྤྱི་སྒེར་ལུགས་གཉིས་ཀྱིས་འཛིན་སྐྱོང་སྤེལ་གསུམ་འགྲན་ཟླ་དང་བྲལ་
བ་མཛད་ཅིང༌། བླ་བྲང་དུ་སྦྱོར་འཇགས་དུ་མ་གནང་བ་མ་ཟད། ཆོས་དུང་
རིན་པོ་ཆེས་གཤོག་གསར་བསྒྲོན་ལ་ཕྲ་རྒྱན་ངོ་མཚར་བ། གཙུག་ལག་ཁང་གི་
དགེ་འདུན་གྱི་གསོལ་ཇའི་སྣོད་དུ་འགྲིམ་རྒྱུའི་ཟངས་དེམ་སྤུས་ལེགས་ཆ་དྲུག
མཛོད་ནག་ཏུ་སྤྱན་གཟིགས་དུ་མ་དང་། གཟིམས་ཆུང་དུ་སམ་གསེར་རིས་མ་
སྤུས་ལེགས་ཆ་གསུམ་ཁྲི་དང་བཅས་པ། ལྷག་པར་ས་སྐྱོང་མི་ཡི་དབང་པོའི་
ཞབས་དྲུང་ནས་གཏན་ཚིགས་རིན་པོ་ཆེ་ཐུགས་སྩོལ་གནང་བ་འདི་ཁོ་ནའང་བླ་
བྲང་རིམ་བྱོན་རྣམས་ལ་བཀའ་དྲིན་གཞལ་དུ་མ་མཆིས་པ་བཅས་བསྟན་པ་སྤྱི་ལ་
ཐུགས་རྗེ་ཤིན་ཏུ་ཆེ་བ་བཞུགས་ཀྱང་། ཐར་རྩེའི་གདན་སར་འཛིན་སྐྱོང་རྒྱ་ཆེ་
བར་བསྟེན་ གཞུང་ ས་ སོགས་ སུ་ དགོངས་ ཁྲོལ་ཞུས་ཏེ། བོད་ རབ་བྱུང་བཅུ་
གཉིས་པའི་ཆུ་མོ་གླང་གི་ལོ་སྟེ་སྤྱི་ལོ་1733ལོའི་ཟླ་བ་བརྒྱད་པའི་ཚེས་བརྒྱད་
གཟའ་སྐར་བཟང་པོ་འཛོམས་པར་བླ་བྲང་གི་གདན་ཚབ་ཏུ་མཁས་གྲུབ་དཔལ་
ལྡན་ཆོས་སྐྱོང་མངའ་གསོལ་ཏེ། ཐར་རྩེར་ཟུར་བཞུགས་མཛད་པའི་ཕེབས་
འཕྲལ་རྒྱལ་བའི་བཀའ་བསྟན་འགྱུར་རོ་འཚལ་ཡོངས་རྫོགས་ཕྱག་ཏུ་འབྱོར་བ་
སོགས་སྐུ་བསོད་རྨད་དུ་བྱུང་ཞིང་གླེགས་ཤིང་གདོང་དར་བཞུགས་ཁང་ཀུན་
དགའ་ར་བ་སོགས་ཁྱད་དུ་འཕགས་པའི་བཀུར་སྟི་བཅས་མདོར་ན་མཛད་པ་
དང་འཕྲིན་ ལས་ བཟང་ པོ་ བསྟན་ འགྲོའི་ དོན་ ལ་ གཡེལ་ མེད་ དུ་ ཡུན་ རིང་
བཞུགས་པར་མཛད་ཅིང་། དགུང་ལོ་ང་དྲུག་པ་བོད་རབ་བྱུང་བཅུ་གསུམ་པ་
ལྕགས་མོ་ལུགས་གི་ལོར་དཔལ་ལྡན་ས་སྐྱར་ཕེབས་ཏེ། རིག་འཛིན་ཕོ་བྲང་དུ་
སྐུ་ཚེ་ཚེ་སྒྲུབ་ཀྱི་བཅད་རྒྱ་ཟླ་བ་གསུམ་ལྷག་ཙམ་གནང་། མཚམས་བར་རྣམས་
སུ་གོང་མ་སྐུ་མཆེད་ལ། གདུགས་དཀར་གྱི་རྗེས་གནང་དང་བྱད་འགྲོལ་ལ་
སོགས་དབང་ལུང་འགའ་ཞིག་ཕུལ་ཞིང་། སླར་ཡང་དཔལ་ཨེ་ཝཾ་ཆོས་ལྡན་དུ་
ཕེབས་དེ་གདུལ་བྱ་དུ་མ་སྨིན་གྲོལ་གྱི་ལམ་དུ་བཀོད་དེ། དགུང་ལོ་ང་དགུ་པ་
165



ཤིང་ཕོ་ཁྱི་ཡི་ལོ་སྟེ་སྤྱི་ལོ་1754ལོར་རྟེན་འགངས་ཆེན་རྣམས་ལ་གསེར་ཆབ།
བརྒྱ་མཆོད་རྒྱས་པ། བསྟན་པ་རྒྱས་པའི་སྨོན་ལམ་ཡང་དག་ པར་ གནང་སྟེ།
དཔལ་ཨེ་ཝཾ་ཆོས་ལྡན་དུ་གཟུགས་སྐུའི་བཀོད་པ་ཆོས་དབྱིངས་སུ་བསྡུས་པ་ཡིན་
ནོ། །
མཁས་གྲུབ་དཔལ་ལྡན་ཆོས་སྐྱོང་།
ཁོང་ནི་བོད་རབ་བྱུང་བཅུ་གཉིས་པའི་ཆུ་ཕོ་རྟ་ཡི་ལོ་སྟེ་སྤྱི་ལོ་1702ལོར་
ངོར་ཨེ་ཝཾ་གྱི་བྱ་འདབས་སུ་ཡབ་ཀུན་དགའ་རྡོ་རྗེ་དང༌། ཡུམ་བུ་ཁྲིད་གཉིས་ཀྱི་
སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས་ཤིང་མཚན་རྡོ་རྗེ་
ཕུན་ཚོགས་སུ་གསོལ། སྐུ་ན་ཆུང་ངུའི་དུས་ནས་དམ་པའི་བག་ཆགས་རང་ཆས་
སུ་སད་ཅིང༌། དགུང་ལོ་བདུན་པར་ཁུ་བོ་མཚུངས་མེད་བསྟན་འཛིན་ལྷུན་གྲུབ་
ལ་གཙུག་ཕུད་ཕུལ་ཏེ་མཚན་དཔལ་ལྡན་ཆོས་སྐྱོང་དུ་གསོལ། དེ་ནས་རིམ་གྱིས་
བྱིས་པ་ལ་འཇུག་པའི་སྒོ་ནས་གསུངས་པ་ལྟར་ཆོས་སྤྱོད་ཀྱི་རིམ་པ་རྣམས་བསླབ་
པར་མཛད། ལོ་དེར་མཁན་པོ་བྱམས་པ་ཚུལ་ཁྲིམས་དཔལ་བཟང་པོ་དང༌།
མཚུངས་མེད་བསོད་ནམས་དཔལ་ལྡན་ལས་སློབ་དང་། གནས་བརྟན་འདུལ་
བ་འཛིན་པ་བསྟན་འཛིན་ ལྷུན་གྲུབ་དཔལ་ བཟང་ པོ་ བཅས་ དད་ པའི་ དགེ་
འདུན་གྲངས་ཚང་གི་ དབུས་སུ་དགེ་ཚུལ་གྱི་སྡོམ་པ་ཡང་དག་པར་བཞེས་ཏེ།
མངར་གསུམ་གྱི་དགའ་སྟོན་བཅས་གནང༌། དམ་པ་དེ་ཉིད་ཀྱིས་དཔལ་དགེས་
པ་རྡོ་རྗེའི་རྒྱུ་ལམ་གྱི་དབང་དང་། ཁྱད་པར་གཉིས་ལྡན་གྱི་སེམས་བསྐྱེད་ཀྱི་
སྡོམ་པ། མགོན་པོད་མེ་འབར་མའི་ལུང་སོགས་ལུགས་གཉིས་ཀྱི་བཀའ་དྲིན་ཆེ་
བ་བསྩལ། དགུང་ལོ་བཅུ་པར་ཚོགས་སྒྲིག་རྒྱུགས། ཚོགས་འདོན་རིམ་ པ་
བརྟག་གཉིས། ཚུལ་ལྗོན། སྡོམ་གསུམ། སྣང་རྒྱུད། རྒྱལ་སྲས་ལམ་བཟང་།
བླ་མ་མཆོད་པ་སོགས་ལ་གཟིགས་རྟོགས་མཛད་ཅིང༌། ལྷག་པར་དུ་རྗེ་བཙུན་
166



བྱང་ཆུབ་ སེམས་ དཔའ་ བསོད་ ནམས་ དཔལ་ ལྡན་ ལས་ ལམ་ འབྲས་ བུ་ དང་
བཅས་པའི་སྔོན་འགྲོ་དངོས་གཞིའི་ཁྲིད། རྒྱུ་ལམ་གྱི་དབང་། རྒྱབ་ཆོས་སྐོར།
བདེ་མཆོག ལོ་ ནག གུར་ སམ། ཕུར་ པ། འཇིགས་བྱེད། མགོན་པོའི་
བཀའ་བབས་ལྔ། སྒྲུབ་ཐབས་བརྒྱ་རྩ་གཙོ་བོར་གྱུར་པའི་རྗེས་གནང་ཟུར་ཁ་
རིགས་དུ་མ། འཕགས་པ་བརྒྱད་སྟོང་པ། དཀོན་མཆོག་ལྷུན་གྲུབ། པཎ་ཆེན་
བུདྡྷའི་བཀའ་འབུམ་གྱི་ལུང་སོགས་བུམ་པ་གང་བྱོའི་ཚུལ་དུ་གསན་པར་མཛད་
ཅིང་། དགུང་ལོ་བཅུ་དགུ་པར་ཐུབ་དབང་གཉིས་པ་མཁན་ཆེན་བསོད་ནམས་
བཟང་པོ་ཞལ་སྔ་ནས་དང༌། འདུལ་བ་འཛིན་པ་བློ་གྲོས་ཕུན་ཚོགས་སོགས་
དགེ་འདུན་གྲངས་ཚང་གི་དབུས་སུ་བསྙེན་པར་རྫོགས་པའི་དགེ་སློང་གི་སྡོམ་པ་
ཡང་དག་པར་བཞེས། དགེས་རྡོར་སྨིན་གྲོལ་གྱི་དབང་། གྲུབ་བརྒྱའི་བྱིན་
རླབས། མཁའ་སྤྱོད། བིར་སྲུང་། ལམ་ཟབ་ཕྱི་ནང་། སྒྲུབ་ཐབས་རྒྱ་མཚོ་
གཙོ་བོར་གྱུར་པའི་ཡི་དམ་ཆོས་སྐྱོང་ནོར་ལྷའི་རྗེས་གནང་དུ་མའི་བཀའ་དྲིན་
མནོས། གཞན་ཡང་བསྟན་འཛིན་གྱི་སྐྱེས་ཆེན་དམ་པ་བློ་བཟང་བསྐལ་བཟང་
རྒྱ་མཚོ་ སྡེ།། བློ་ བཟང་ དཔལ་ ལྡན་ ཡེ་ ཤེས་ དགའ་ ལྡན་ ཁྲི་ རིན་ པོ་ ཆེ་ རབ་
འབྱམས་པ་བྱམས་པ། ས་སྐྱ་པ་ཡབ་ཆེན་ཀུན་དགའ་བཀྲ་ཤིས། དེའི་སྲས་
ཀུན་དགའ་བསོད་ནམས་རིན་ཆེན། ཀུན་དགའ་བློ་གྲོས། གཅུང་མཐུ་སྟོབས་
དབང་ཕྱུག རྡོ་རྗེ་འཛིན་པ་མཚུངས་མེད་བསྟན་འཛིན་ལྷུན་གྲུབ། ཤར་ཆེན་
བློ་གྲོས་གྲགས་པ། རྨོར་ཆེན་ལྷ་རིགས་གནས་སར་དབོན་རིན་པོ་ཆེ། སྤྲོ་ལུང་
པ་ཆེན་ པོ། ཀརྨ་ པ་ ཞྭ་ དམར་ ནག འབྲིང་ གུང་ ཞབས་ དྲུང་ རིན་ པོ་ ཆེ།
འབྲུག་པ་ཐམས་ཅད་མཁྱེན་པ། ཡོངས་འཛིན་རིན་པོ་ཆེ། རིག་འཛིན་སྨིན་
གྲོལ་གླིང་པ། ཁམས་རྫོགས་ཆེན་སྤྲུལ་པའི་སྐུ་སོགས་སྔ་ཕྱིར་དམ་པ་བཅུ་ཕྲག་
གཉིས་ཀྱི་གསུང་གི་བདུད་རྩི་མྱོང་སྟེ། མདོ་སྔགས་གཞུང་ལུགས་རབ་འབྱམས་
ཀྱི་ཕ་རོལ་ཏུ་སོན། མཁས་པའི་གྲགས་པ་ནོར་འཛིན་སྒེག་མོའི་ཁྱོན་ཀུན་ཏུ་
ཁྱབ་པར་གྱུར། དགེས་རྡོར། འཇིགས་བྱེད། ངན་སོང་སྦྱོང་བ་སོགས་ཀྱི་ཡི་
167



དམ་ཞི་རྒྱས་དབང་དྲག་གི་བསྙེན་པ་སྦྱིན་སྲེག་བཅུ་ཕྲག་གཅིག་དང་ཉག་མ་ལྔའི་
སྐོར་བགྱིས་ཏེ། གྲུབ་པའི་མཚན་མ་དུ་མ་མངོན་དུ་གྱུར། གཙང་དབུས་མཐའ་
དག་གི་གནས་སྐོར་གྱི་སྐབས་སུའང་སློབ་མ་དད་ལྡན་རྣམས་ལ་འདོད་ཆོས་ཅི་
རིགས་པའི་སྦྱིན་པ་བྱས། དགུང་ལོ་ཉེར་ལྔ་ནས་ཉེར་བརྒྱད་པར་དཔལ་ཨེ་ཝཾ་
ཆོས་ལྡན་གྱི་དགེ་འདུན་རྣམས་ལ་ཞབས་ཏོག་མཆོད་འབུལ་དང་། ཆོས་ཀྱི་སྦྱིན་
པ་ཅི་རིགས་བགྱིས། དགུང་ལོ་ཉེར་བརྒྱད་པ་ས་མོ་བྱ་ཡི་ལོ་སྟེ་སྤྱི་ལོ་1729ལོར་
ཀླུ་སྡིངས་པའི་ཤར་ཆེན་གོང་མའི་དུས་རྟེན་དུ་ཐར་ལམ་སྒར་འཛིན་འགྲོ་དགོས་
པའི་བཀའ་དང་ལེན་བགྱིས་ཏེ། ཡུལ་དགོན་འབྲོག་གསུམ་གྱི་མཆོག་དམན་
ཀུན་གྱིས་དད་ཅིང་འདུན་པའི་འབུལ་ནོད་ཀྱི་ཚོགས་ཀྱང་གྱ་ནོམ་པ་དུ་མ་བྱུང་
ཞིང༌། ཐར་ལམ་སྒར་དུ་ལོ་གསུམ་བཞུགས་ནས་སླར་ཡང་དཔལ་ཨེ་ཝཾ་ཆོས་
ལྡན་དུ་བྱོན་པའི་ལམ་བར་གྱི་དགོན་སྡེ་བརྒྱ་ཕྲག་ཕྱེད་གཉིས་ཙམ་ལ་མང་ཇ་
མཆོད་འབུལ་སོགས་མཆོད་པའི་སྤྲིན་ཕུང་ནམ་མཁའ་དང་མཉམ་པར་མཛད།
དགུང་ལོ་སོ་གཅིག་པ་བོད་རབ་བྱུང་བཅུ་གཉིས་པའི་ཆུ་མོ་གླང་གི་ལོ་སྟེ་སྤྱི་ལོ་
1733ལོར་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་ཀྱི་
ཆོས་ཀྱི་ཁྲི་ལ་ཞབས་ཀྱི་པདྨོ་ཉེ་བར་བཀོད་དེ། གསུང་ངག་རིན་པོ་ཆེ་ལམ་
འབྲས་བུ་དང་བཅས་པའི་ཁྲིད་རྒྱས་པ་དང་རྒྱུད་སྡེ་མཐའ་དག་གི་སྨིན་བྱེད་ཀྱི་
དབང་ཁྲིད། རྗེས་གནང་། བཀའ་འབུམ་དུ་མའི་ལུང་སོགས་ཟབ་པ་དང་རྒྱ་
ཆེ་བའི་ཆོས་ཀྱི་འཁོར་ལོ་བར་མེད་དུ་བསྐོར་བར་མཛད་དེ་གདུལ་བྱ་དུ་མ་སྨིན་
གྲོལ་གྱིས་ལམ་ལ་བཀོད་དེ། སྟོད་མངའ་རིས། བར་དབུས་གཙང་། སྨད་
མདོ་ཁམས་ཀྱི་ཕྱོགས་རྣམས་སུ་བཞུགས་པའི་རང་ལུགས་ཀྱི་ཆོས་སྡེ་སོ་སོའི་བླ་མ་
སློབ་དཔོན་ལུང་དང་རྟོགས་པའི་ཡོན་ཏན་ཕུན་སུམ་ཚོགས་པ་དང་ལྡན་པའི་
མཁས་བཙུན་བཟང་གསུམ་གྱི་བུ་སློབ་ནམ་མཁའི་སྐར་ཚོགས་ལྟ་བུས་བཤད་
སྒྲུབ་ཀྱི་སྒོ་ནས་བསྟན་པ་རིན་པོ་ཆེ་འདབ་བརྒྱའི་ཚལ་དུ་ཉི་ཟེར་ཕོག་པ་ལྟར་
རྒྱས་པར་མཛད་པ་ནི་བསམ་པའི་ར་བ་ལས་ཡོངས་སུ་བརྒལ་བ་ཡིན་ནོ། །
168
8
io
ir



R
དགུང་ལོ་སོ་བརྒྱད་པ་ལྕགས་ཕོ་སྤྲེལ་གྱི་ལོ་སྟེ་སྤྱི་ལོ་1740 ལོར་སྡེ་དགེར་མཁན་
ཆེན་བཀྲ་ཤིས་ ལྷུན་གྲུབ་དག་ཞིང་ དུ་ གཤེགས་ པའི་གདན་ཚབ་ ཏུ་ སྡེ་དགེའི་
མཆོད་གནས་སུ་བྱོན་དགོས་ཚུལ་སྐོར་སྡེ་དགེའི་བླ་མ་ཕུན་ཚོགས་བསྟན་པས་མི་
དབང་ཆེན་པོར་སྙན་སྒྲོན་ཕུལ་བས། དོན་སྨིན་གྱིས་དམ་པ་འདི་ཉིད་སྡེ་དགེར་
བྱོན་དགོས་ཀྱི་བཀའ་ཤོག་ཕེབས་པར་བརྟེན། སླར་ཡང་གདན་ཚབ་ཏུ་མཁན་
ཆེན་བྱམས་པ་བཟང་པོ་མངའ་གསོལ་ཏེ། བླ་བྲང་གི་རྩིས་འབུལ་སོགས་རྒྱས་
པར་ཕུལ། ལོ་དེར་ལྷུན་གྲུབ་སྟེང་དུ་ཡོན་མཆོད་ཞལ་འཛོམ་དང་གང་སྤྱིའི་རྟེན་
འབྲེལ་གྱི་སྒོ་ལེགས་པར་བྱུང་སྟེ། ལོ་གྲངས་བཅོ་ལྔའི་བར་དུ་གཙོ་བོར་སྡེ་དགེ་
ཚང་གིས་ མཚོན་ པའི་བོད་ཆེན་ པོའི་ ལྗོངས་ ཡོངས་ སུ་ རྫོགས་ པའི་ རིས་ བྲལ་
བསྟན་པའི་ཞབས་འགྱུར་དང་། འགྲོ་བ་མཆོག་དམན་ཀུན་ལ་རྣམ་བཞིས་སྦྱིན་
པས་ཚིམ་པའི་འགྲོ་དོན་དང་ཕྲིན་ལས་ནི་མཁའ་ཡི་བུ་མོའི་ཕར་མཐའ་བྱེད་པར་
གྱུར། དགུང་ལོ་ང་གསུམ་པར་དབུས་ཕྱོགས་སུ་བྱོན་ཏེ། རྒྱལ་བ་ཡབ་སྲས་
དང༌། དཔལ་ས་སྐྱ་པ་ཆེན་པོ། ཨེ་ཝཾ་བླ་བྲང་ཁག་སོགས་རིས་བྲལ་གྱི་བསྟན་
འཛིན་བླ་ཆེན་རྣམས་སུ་འབུལ་ཆེན་དང་། གཙང་དབུས་མཐའ་དག་གི་རིས་
བྲལ་དགོན་སྡེ་རྣམས་སུ་མང་ཇ་གྲལ་འགྱེད། ལྷ་ས་བསམ་ཡས་ཀྱིས་མཚོན་
གནས་ཆེན་གཙུག་ལག་ཁང་བཅས་ཀྱི་ལུས་མེད་ཐུལ་གྱི་རྟེན་གསུམ་ལ་མཆོད་
འབུལ། མཆོད་རྫས་ཀྱི་བྱེ་བྲག སྙན་དར། གསེར་ཆབ་སོགས། གཞན་ཡང་
དབུལ་པོར་སྦྱིན་པ་བཅས་ཚང་མར་དངུལ་ཐོག་ཏུ་བསྡོམས་པར་གྲངས་སོགས་
བརྗོད་ཀྱིས་མི་ལངས་བ་ཙམ་གྱིས་ཚོགས་གཉིས་ཡོངས་སུ་རྫོགས་པར་མཛད་
པས། གཙོ་བོར་རྒྱལ་བ་ཡབ་སྲས་དཔལ་ས་སྐྱ་པ་ཆེན་པོ་སོགས་ནས་ཀྱང་དམ་
པ་འདིའི་དངོས་ཆས་རྣམ་ཐོས་སྲས་ཀྱི་བང་མཛོད་ཁ་དབྱེ་བ་ལྟ་བུས་རྣམ་དཀར་
གྱི་ཚོགས་བསམ་གྱིས་མི་ཁྱབ་པ་སྒྲུབ་པའི་སྟོབས་འདི་བཞིན་ལ་རྗེས་སུ་ཡི་རངས་
ཀྱི་བཀའ་མཆིད་གསེར་གྱི་ཅོད་པན་བསྩལ་ཞིང༌། དེ་མཚུངས་དབུས་གཙང་གི་
སེར་སྐྱ་ཚང་མས་ཀྱང་མགྲིན་གཅིག་ཏུ་བསྟན་པའི་ཞབས་ཏོག་སོགས་ལེགས་
169



རབ་ཀྱི་ བསྔགས་ བརྗོད་ ཀྱི་ མེ་ ཏོག་ དཀར་པོ་ ཕྱོགས་ བཅུར་ འཐོར་ བར་ གྱུར།
གཞན་ཡང་ དམ་ པ་འདི་ ཉིད་ ཀྱིས་ རང་ རྣམ་ པོད་ གཉིས་ བརྩམས་ ཤིང༌ རྗེས་
འཇུག་གདུལ་ བྱའི་ གསོས་ སུ་ བཞག་ སྟེ། ཞིང་ འདིའི་ གདུལ་ བྱ་ དེ་ ཙམ་ དུ་
གཟིགས་ནས་མཐར་དགུང་གྲངས་དྲུག་ཅུ་པ་བོད་རབ་བྱུང་བཅུ་གསུམ་པའི་
ལྕགས་ཕོ་འབྲུག་གི་ལོ་སྟེ་སྤྱི་ལོ་1760ལོར་དགོངས་པ་ཆོས་དབྱིངས་སུ་བསྡུས་པ་
ཡིན་ནོ། །
མཁས་གྲུབ་སངས་རྒྱས་དཔལ་བཟང་།
ཁོང་ནི་བོད་རབ་བྱུང་བཅུ་གཉིས་པའི་ས་མོ་ཡོས་ཀྱི་ལོ་སྟེ་སྤྱི་ལོ་1699ལོར་
མདོ་ཁམས་ཆུ་བོ་གསེར་ལྡན་དལ་གྱིས་འབབ་པའི་འགྲམ་ངོགས་ལྡན་གྱི་བྱ་ར་
ཞེས་བྱ་བར་ཡབ་ཨ་མྱེ་ཐུགས་རྗེ་སྐྱབས་དང་། ཡུམ་བཀྲ་ཤིས་མཚོ་གཉིས་ཀྱི་
སྲས་སུ་ བཀྲ་ ཤིས་ པའི་ དགེ་ མཚན་ དུ་ མ་ དང༌ བཅས་ ཏེ་ སྐུ་ འཁྲུངས་ ཤིང་།
གཏེར་སྟོན་རོལ་པའི་རྡོ་རྗེ་བྱོན་ནས་ཁྲུས་དང་སྐྱབས་སྡོམ་ཞུས་ཏེ་མཚན་རྡོ་རྗེ་
གྲོ་ལོད་རྩལ་དུ་གསོལ། དེ་ནས་རིམ་གྱིས་ཚེ་ཧཱུཾ་ཀརྨ་བསྟན་འཕེལ་དྲུང་ནས་
སྐྱབས་གསུམ་འཛིན་པའི་སྡོམ་པ་དང་དབང་ཁྲུས་གསན། དགུང་ལོ་ལྔ་པར་
ཡིག་ཀློག་བསླབ་པས་ཚེགས་མེད་དུ་མཁྱེན་པ་བྱུང༌། དགུང་ལོ་བརྒྱད་ པར་
གཏེར་སྟོན་དེ་ ཉིད་ལས་བཀའ་བརྒྱད་བདེ་ གཤེགས་འདུས་ པ་ དང༌། བླ་ མ་
དགོངས་པ་འདུས་པའི་དབང་ལུང་སོགས་དུ་མ་དང༌། སྐུ་དྲུང་བླ་མ་འཇམ་
དབྱངས་བསྟན་འཛིན་ཉི་མ་ནས་རབ་ཏུ་བྱུང་ཞིང་དབང་རྗེས་གནང་སོགས་དུ་
མ་གསན་པར་མཛད་ ཅིང༌། དགུང་ལོ་བཅོ་ ལྔ་ པར་ ལྡན་ མ་ སྒོམ་ཆེན་ ཀུན་
དགའ་བསྟན་འཛིན་ལས། ཀུན་རིག འཇིགས་བྱེད། གཤེད་དམར་རྣམས་
ཀྱི་དབང་ ལུང་ དང༌། ནག་ རྩིས་ སོགས་དང་། མི་ ཉག་བླ་ཆེན་ ཀུན་དགའ་
དཔལ་འབྱོར་སོགས་དགེ་བའི་བཤེས་གཉེན་དུ་མའི་ཞབས་རྡུལ་སྤྱི་བོར་བླངས་
170



ཏེ་ཐོས་བསམ་རྒྱ་ཆེར་མཛད། དགུང་ལོ་ཉེར་གཅིག་པར་དཔལ་ཨེ་ཝཾ་ཆོས་ལྡན་
ཡོན་ཏན་རིན་པོ་ཆེ་དུ་མའི་འབྱུང་གནས་སུ་ཕེབས། དགུང་ལོ་ཉེར་གཉིས་པར་
དཔལ་ཨེ་ཝཾ་བླ་བྲང་གི་གཙུག་ལག་ཁང་ཆེན་པོར་དོན་གྱི་ཐུབ་དབང་གཉིས་པ་
བྱམས་པ་བསོད་ནམས་བཟང་པོས་མཁན་པོ་མཛད་དེ་མཁན་སློབ་བདུན་གྱི་
དྲུང་དུ་བསྙེན་པར་རྫོགས་པའི་དགེ་སློང་གི་སྡོམ་པ་ཡང་དག་པར་བཞེས་ཤིང་།
སྔ་གཞུག་རྣམས་སུ་མཁན་ཆེན་བསོད་ནམས་བཟང་པོ་དང་། མཁན་ཆེན་བཀྲ་
ཤིས་ལྷུན་གྲུབ། ཐར་རྩེ་ནམ་མཁའ་བསམ་གྲུབ། ཀླུ་སྡིངས་ཞབས་དྲུང་། རྡོ་
རྗེ་འཛིན་པ་བསྟན་འཛིན་ལྷུན་གྲུབ། གྲུབ་དབང་སངས་རྒྱས་བསྟན་པ། གློ་བོ་
དགེ་བཤེས་བསོད་ནམས་གྲགས་པ། མཁན་ཆེན་དཔལ་ལྡན་ཆོས་སྐྱོང་སོགས་
དགེ་བའི་བཤེས་ གཉེན་ དུ་མའི་ ཞབས་ རྡུལ་ སྤྱི་ བོར་ བླངས་ ཏེ་ ཟབ་ རྒྱས་ ཀྱི་
གདམས་པའི་བདུད་རྩི་རྒྱ་མཚོ་ལྟ་བུར་གསན་བསམ་མཐར་ཕྱིན་གནང་། དེ་
ནས་དཔལ་ལྡན་ས་སྐྱར་བྱོན་ནས་དྲུང་ཡིག་ཀུན་དགའ་སངས་རྒྱས་མདུན་ནས་
སྒྲའི་བསྟན་བཅོས་བསླབས་པས་ལྡན་མ་སྒྲ་པ་ཞེས་མཁས་པའི་གྲགས་པ་ཐོབ།
དེ་ནས་ཆུ་སྟག་ལོར་ཁམས་སྡེ་དགེའི་རྫོང་ཆེན་དགོན་དུ་བྱོན་ཏེ་ཆོས་ཀྱི་ཁྲི་ལ་
ཞབས་ཀྱི་པད་མོ་ ཉེ་བར་ བཀོད་དེ། ལོ་དྲུག་གི་བར་ དུ་ དེར་ བཞུགས་ ཤིང་
བསྟན་འགྲོའི་དོན་རྒྱ་ཆེར་མཛད། བར་སྐབས་རྣམས་སུ་མཁས་དབང་བཀྲ་
ཤིས་དབང་ཕྱུག་དང་། གྲུབ་དབང་སངས་རྒྱས་བསྟན་པ། - སངས་རྒྱས་རྒྱ་མཚོ་
རྣམས་ལས་ཀྱང་དབང་ཆོས་དུ་མ་གསན། གཞན་ཡང་ལྷུན་གྲུབ་སྟེང་གི་ཆོས་རྗེ་
ཀུན་དགའ་ཆོས་འཕེལ་ལས་རྡོར་ཕྲེང་གི་ཕྱག་ལེན་དོགས་གཅོད་གཙང་དག་
མཛད་ནས། ལྡན་ཆོས་སྡེར་ཟླ་གཅིག་བཞུགས་ཏེ་རྡོ་རྗེ་ཕྲེང་བའི་དབང་སོགས་
གསུང་ཆོས་དུ་མ་བསྩལ། ས་མོ་བྱ་ཡི་ལོར་ལྡན་གྱི་ས་དཀར་དགོན་དུ་བྱོན་ནས་
ཡུན་རིང་བཞུགས་ཏེ་ཞུ་ཆེན་ཚུལ་ཁྲིམས་རིན་ཆེན་ལས་སྙན་ངག་མེ་ལོང་གི་ངག་
ཁྲིད་གསན་ནས་དོན་རྒྱུན་གྱི་རྩོམ་རྒྱུགས་བཅས་དང་། སྡེབ་སྦྱོར་རིན་ཆེན་
འབྱུང་གནས་ཀྱི་རི་མོ་དང༌། ལམ་འབྲས་ཀྱི་ལུས་སྦྱོང་དང་ཕྲིན་ལས་སོ་གཉིས་
171



ཀྱི་འཁྲུལ་འཁོར་རྣམས་གསན་སྦྱངས་མཛད། དགོན་དེར་སྤྱོད་རྒྱུད་དཀྱིལ་
འཁོར་བཅུ་གཉིས་ཀྱི་དབང་དང་ནི་གུ་མའི་ལུགས་ཀྱི་སྒྱུ་ལུས་ཀྱི་དབང་བཀའ་
དང༌། དོན་གཉེར་ཉུང་ ཤས་ཞིག་ལ་ན་རོ་མཁའ་སྤྱོད་མའི་བྱིན་རླབས་དང་
ཉམས་ཁྲིད་ཟབ་རྒྱས་སུ་བསྩལ། ཡུལ་དགོན་སྤྱི་ལ་ཡང་སྔ་ཕྱིར་ཆོས་སྦྱིན་དུ་མ་
མཛད། དེ་དག་གི་བར་སྐབས་རྣམས་སུ་གང་ལ་གང་འཚམས་ཀྱི་དབང་ལུང་
ཁྲིད་མན་ངག་རིག་གནས་གང་དགོས་དང༌རང་བྱུང་སོགས་འགྲོ་ཕན་རྒྱ་ཆེར་
མཛད་ཅིང་། དེ་ནས་སླར་ཡང་ཤིང་ཕོ་སྟག་གི་ལོར་དཔལ་ཨེ་ཝཾ་ཕུན་ཚོགས་
ཁང་སར་དུ་བྱོན་ནས། དེའི་གཙོས་བླ་བྲང་ཁག་ལ་འབུལ་བ་དང་མང་འགྱེད་
གང་ཐོན་ ཕུལ། བོད་ རབ་བྱུང་བཅུ་གཉིས་པའི་ཤིང་མོ་ཡོས་ ཀྱི་ལོ་སྟེ་སྤྱི་ལོ
1735ལོར་དགུན་ཆོས་ལམ་འབྲས་རྒྱབ་ཆོས་རྒྱས་པར་གསན་སྐབས། ཁམས་
སྟོད་བསོད་ནམས་དབང་ཕྱུག་དཔལ་ཨེ་ཝཾ་དུ་ཕེབས་པ་ལས་རྒྱལ་བའི་བཀའ་
འགྱུར་རིན་པོ་ཆེའི་ལུང་གིས་གཙོས་བྱིན་རླབས་ཉམས་ཁྲིད་མན་ངག་གི་རིགས་
དམ་པ་འདི་ཉིད་ལ་གང་མངའ་རྣམས་བུམ་པ་གང་བྱོའི་ཚུལ་དུ་ཞུས། དེ་ནས་
དཔལ་ལྡན་ས་སྐྱ་གོང་དུ་ཡང་བསྐྱར་ཕེབས་པས་ལུགས་གཉིས་ཀྱི་བདག་རྐྱེན་
དཔག་མེད་མཛད། མུས་གླེ་ལུང་ གི་ འདུས་ ཚོགས་ ནས་ གསོལ་ བ་ཡང་ཡང་
བཏབ་པ་དང༌། དཔལ་ ས་སྐྱ་པ་ ཆེན་ པོ་ ནས་ ཀྱང་ བཀའ་ ཤོག་ ཕེབས་ པར་
བརྟེན། མུས་ཆེན་རྒྱལ་མཚན་དཔལ་བའི་གདན་སའི་ཁྲི་རིན་པོ་ཆེར་མངའ་
གསོལ་ཏེ། གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་ཁྲིད་དང་།
རྡོ་རྗེ་ཕྲེང་བའི་དབང་གིས་གཙོས་དབང་ལུང་མན་ངག་གི་ཆོས་ཀྱི་ཆར་ཕེབས་པ་
དང་། དགེ་ འདུན་ རྣམས་ ལ་ ལུགས་ གཉིས་ ཀྱི་ བསྙེན་ བཀུར་ རྒྱ་ ཆེ་ ཞིང་།
བསྟན་པ་ནམ་གནས་བར་གྱི་དགེ་རྒྱུན་སྦྱོར་འཇོག་སོགས་བླ་ན་མེད་པ་མཛད།
དེ་ལས་དམ་པ་འདི་ཉིད་ཀྱིས་དཔལ་དགེས་པ་རྡོ་རྗེ་སོགས་ལྷག་པའི་ལྷ་རབ་
འབྱམས་ཀྱི་བསྙེན་སྒྲུབ་ཚད་དུ་འཁྱོལ་ནས། ཡི་དམ་དུ་མའི་ཞལ་གཟིགས་ཤིང་
ལུང་བསྟན་ཐོབ། མཁན་ཆེན་བྱམས་པ་བསོད་ནམས་བཟང་པོས་གདན་སའི་
172



ལས་ཁུར་སྔ་ཕྱི་གཉིས་མཛད་པའི་ཕྱི་མའི་གདན་ཚབ་ཏུ་ཀུན་མཁྱེན་ཨེ་ཝཾ་པའི་
ཆོས་ཀྱི་ཁྲི་ ལ་ མངའ་ གསོལ་ཏེ། གསུང་ངག་ རིན་ པོ་ཆེ་ ལམ་འབྲས་བུ་དང་
བཅས་པའི་ཟབ་ཁྲིད་དང་། སྡོམ་པ་གསུམ་སོགས་ཟབ་རྒྱས་ཆོས་ཀྱི་འཁོར་ལོ་
བར་མེད་དུ་བསྐོར་ནས། གསུང་གི་བདུད་རྩི་བཞེས་པའི་ཞལ་སློབ་ཀྱི་རིམ་པ་
ཡང༌། མཁན་ཆེན་བསོད་ནམས་ལྷུན་གྲུབ། ཤར་ཆེན་མི་འགྱུར་རྒྱལ་མཚན།
འཇམ་མགོན་ སངས་ རྒྱས་ ཡེ་ ཤེས། སྨྲ་ བའི་ སེང་གེ་ ཚུལ་ ཁྲིམས་ རིན་ཆེན་།
ཁམས་སྟོད་བསོད་ནམས་དབང་ཕྱུག་སོགས་བསྟན་པ་རིན་པོ་ཆེ་འཛིན་སྐྱོང་
སྤེལ་གསུམ་ནུས་ པ་མང་དུ་བྱུང་ ཞིང་། གཞན་ ཡང་ དམ་ པ་ འདི་ ཉིད་ ཀྱིས་
མགོན་ཁང་དགུ་རྩེ་ཁྲ་བོ་ཉམས་གསོས་སོགས་ཀྱིས་མཚོན་སྐུ་གསུང་ཐུགས་རྟེན་
དུ་མ་བཞེངས་ནས་འདི་ཕྱི་དོན་དང་ལྡན་པར་མཛད་དེ། ཉིད་ཀྱི་གདན་ཚབ་
ཏུ་མཁན་ཆེན་བསོད་ནམས་ལྷུན་གྲུབ་མངའ་གསོལ་ཞིང་། དེ་ལྟར་དམ་པ་འདི་
ཉིད་ཀྱི་སྐུ་ཚེ་ཧྲིལ་པོར་འཆད་རྩོད་རྩོམ་གསུམ་གྱི་རྣམ་དཀར་གྱི་མཛད་ཕྲིན་ཆེས་
ཆེ་བར་བསྐྱངས་ནས། མཐར་དགུང་གྲངས་ཞེ་བདུན་པ་བོད་རབ་བྱུང་བཅུ་
གཉིས་པའི་ཤིང་མོ་གླང་གི་ལོ་སྟེ་སྤྱི་ལོ་1745ལོར་དགོངས་པ་ཆོས་དབྱིངས་སུ་
བསྡུས་པ་ཡིན་ནོ། །
མཁན་ཆེན་བསོད་ནམས་ལྷུན་གྲུབ།
ཁོང་ནི་བོད་རབ་བྱུང་བཅུ་གཉིས་པའི་ཤིང་ཕོ་རྟ་ཡི་ལོ་སྟེ་སྤྱི་ལོ་1714ལོར་
དབུས་གཙང་རུ་བཞིར་གྲགས་པ་ལས་གཡས་རུའི་ནུབ་ཆོས་ལུང་གི་ཉེ་འདབས་
གླིང་མ་མཁར་དུ་ཡབ་སྡེ་བ་བློ་བཟང་དང༌། ཡུམ་དཔོན་བཟའ་དྲུང་གཉིས་ཀྱི་
སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས། སྐུ་ན་ཆུང་ངུའི་
དུས་ནས་དམ་པའི་བག་ཆགས་སད་ཅིང༌། དགུང་ལོ་བརྒྱད་པར་ཁུ་བོ་མཚུངས་
བྲལ་བྱམས་ པ་ བསོད་ ནམས་ བཟང་ པོས་ བཀའ་བསྐུལ་ བས་ ངོར་ དུ་ཆོས་ལ་
173



༣
ཕེབས། བྱིས་པ་འཇུག་པའི་སྒོ་ནས་བཟུང་ཐོས་པ་ལ་བརྩོན་པར་མཛད་ཅིང་།
ཟབ་ཆོས་ནོད་པའི་ཐོག་མར་དཔལ་ས་སྐྱ་པ་ཆེན་པོ་དེ་ཉིད་ཀྱི་དྲུང་དུ་དཔལ་ཨེ་
ཝཾ་ཆོས་ལྡན་གྱི་གཙུག་ལག་ཁང་དུ་ཁྲོ་རྒྱལ་འབྱུང་པོ་འདུལ་བྱེད་ཀྱི་རྗེས་གནང་
གི་བཀའ་དྲིན་ཐོབ། ཕྱི་ལོར་མཁན་ཆེན་བསོད་ནམས་བཟང་པོ་ལས་རབ་ཏུ་
བྱུང་སྟེ་མཚན་བསོད་ནམས་ལྷུན་གྲུབ་དཔལ་བཟང་པོར་གསོལ། ཁུ་བོ་ཉིད་
དང་བཤེས་གཉེན་དམ་པ་བསྟན་པའི་རྒྱལ་མཚན། དགེ་སློང་བསོད་ནམས་
དར་རྒྱས་སོགས་བསྟེན་ནས་ངོར་གྱི་ཆོས་སྤྱོད། རྒྱུད་ཆུང་གསུམ། གསུང་རབ་
དགོངས་གསལ་ལ་ཐུགས་སྦྱངས་མཛད་ ཅིང༌། ཀྱེ་རྡོར་ལྗགས་བསྙེན་སོགས་
བཞུགས། དགུང་ལོ་བཅུ་དགུ་པར་ངོར་ཨེ་ཝཾ་བླ་བྲང་དུ་ནམ་མཁའ་བསམ་
འགྲུབ་དཔལ་བཟང་པོས་མཁན་པོ་དང་། མཚུངས་བྲལ་མི་ཉག་དབུ་མཛད་
སངས་རྒྱས་ཚུལ་ཁྲིམས་ཀྱིས་ལས་སློབ་དང༌། བཤེས་གཉེན་ཆོས་འཕེལ་རྣམ་
རྒྱལ་གྱིས་གསང་སྟེ་སྟོན་པ་དང་། འདུལ་བ་འཛིན་པ་དཔལ་ལྡན་རྒྱ་མཚོས་
གྲིབ་ཚོད་དང༌། གྲོགས་དགེ་སློང་དཀོན་མཆོག་བཟང་པོ་སོགས་དད་པའི་དགེ་
སློང་གྲངས་ཚང་གི་དབུས་སུ་བསྙེན་པར་རྫོགས་པའི་དགེ་སློང་གི་སྡོམ་པ་ཡང་
དག་པར་བཞེས་ཤིང་། གཞན་ཡང་དཔལ་ས་སྐྱ་པ་ཆེན་པོ་ཀུན་དགའ་བློ་གྲོས་
རྒྱ་མཚོ། བྱམས་ པ་ངག་དབང་ བསོད་ནམས་བཟང་པོ། མཁན་ཆེན་ཚུལ་
ཁྲིམས་ལྷུན་གྲུབ། མཁན་ཆེན་བཀྲ་ཤིས་ལྷུན་གྲུབ། མཁན་ཆེན་ནམ་མཁའ་
བསམ་གྲུབ། མཁས་ གྲུབ་ དཔལ་ ལྡན་ ཆོས་ སྐྱོང༌། མཁན་ཆེན་ སངས་ རྒྱས་
དཔལ་བཟང་། ཁམས་སྟོན་བསོད་ནམས་དབང་ཕྱུག་སོགས་མཁས་ཤིང་གྲུབ་
པ་བརྙེས་པའི་སྐྱེས་ཆེན་དམ་པ་དུ་མ་བསྙེན་ནས། གསུང་ངག་རིན་པོ་ཆེ་ལམ་
. འབྲས་བུ་དང་བཅས་པས་གཙོས་དབང་ལུང་། ཁྲིད་བྱིན་རླབས་སྐོར། རྗེས་
གནང་ཟུར་བཀའི་རིགས་དཔག་ཏུ་མེད་པ་གསན་ཏེ། མདོ་རྒྱུད་གཞུང་ལུགས་
རབ་འབྱམས་ཀྱི་ཕ་རོལ་ཏུ་སོན། མཁས་གྲུབ་གཉིས་ལྡན་གྱི་གོ་འཕང་ལ་མངའ་
དབང་འབྱོར། དགུང་ལོ་ཉེར་གཅིག་པ་ཤིང་ཕོ་སྟག་གི་ལོར་གླིང་གི་དཔོན་མོ་
174



བསོད་ནམས་སྐྱིད་ ཀྱིས་ གདན་ཞུས་ལྟར་ལོ་དེའི་ གྲོ་བཞིན་ཟླ་བའི་ཚེས་བཅུ་
བདུན་ཉིན་པར་ཤིས་འཕྲོད་དང་བསྟུན་དགེ་འདུན་གྱིས་སེར་ཕྲེང་དང་བཅས་
ཆོས་གྲྭ་ཆེན་པོ་མགོ་ཟི་དགོན་བླ་བྲང་དུ་ཕེབས། དེ་ནས་བཟུང་དེ་ཕྱོགས་ཀྱི་བླ་
མ་དཔོན་པོ། དགོན་སྡེ། ཡུལ་འབྲོག་ཚང་མས་དད་འདུན་གྱིས་འབུལ་ནོད་
སོགས་དངོས་སྤོམ་རྒྱུ་ཆེན་པོ་བྱུང་ཞིང་ཕྲིན་ལས་རྒྱས་པར་གྱུར། སྦྲུལ་ལོར་ས་
ངོར་སོགས་སུ་འབུལ་སྐྱེལ་རྒྱ་ཆེན་གནང་ཞིང༌། སྡེ་དགེར་མཁན་ཆེན་བཀྲ་ཤིས་
ལྷུན་གྲུབ་དང་། ཆོས་རྒྱལ་བསྟན་པ་ཚེ་རིང་བཅས་ཀྱི་མཇལ་ཁ་ལ་ཕེབས་པས་
མཁན་ཆེན་ནས་ཀུན་དགའ་བཟང་པོའི་རྒྱལ་ཚབ་ཏུ་མངའ་གསོལ་བའི་རྟེན་
འབྲེལ་ཡོད་ཚུལ་སོགས་ལུང་བསྟན། མཆོད་ཡོན་གཉིས་ཀས་བདག་རྐྱེན་ཆེ་
བར་གནང༌། ལྷུན་གྲུབ་སྟེང་འདུས་ཚོགས་ནས་ཀྱང་ཆོས་འབྲེལ་ཞུས། དེ་ལྟར་
ཤིང་སྟག་ནས་ལྕགས་སྤྲེལ་བར་ཁམས་སུ་བཞུགས་ནས་གདུལ་བྱ་དུ་མ་སྨིན་གྲོལ་
གྱི་ལམ་ལ་བཀོད། ལོ་དེར་དབུས་སུ་བྱོན་པའི་གྲལ་སྒྲིག་མཛད་དེ། དགོན་
ཡུལ་གྱི་སྦྱིན་བདག་ཚང་མས་ཟང་ཟིང་གི་འབུལ་ཚོགས་གྱ་ནོམ་པ་དུ་མ་ཕུལ་
ནས། ཆུ་སྟོད་ཟླ་བའི་ཚེས་ཉེར་དགུ་ལ་གཙང་དུ་བཏེག བླ་དཔོན་དགོན་སྡེ་
བཅས་ཀྱི་ཆིབས་སྐྱེལ་རྣམས་ལའང་ལུགས་གཉིས་ཀྱི་བཀའ་ཁྱབ་མཛད། རིམ་
གྱིས་ཨེ་ཝཾ་དང་ས་སྐྱ་རྣམས་སུ་ཕེབས་ནས། བླ་བྲང་གཞུང་། བླ་བྲང་ཟུར་པ་
ཁག སྤྱི་སྒེར་གང་ལའང་སོ་སོར་འོས་བབ་ཀྱི་འབུལ་བ་དང་གནང་ཆ་རྒྱས་པར་
མཛད། དགེ་འདུན་པ་རྣམས་ལ་མང་འགྱེད་དང་མཆོད་པའི་སྤྲིན་ཕུང་བླ་ན་
མེད་པར་བསྐྲུན་པར་མཛད་ཅིང༌། དགུང་ལོ་ཉེར་བརྒྱད་པ་བོད་རབ་བྱུང་བཅུ་
གཉིས་པའི་ལྕགས་མོ་བྱ་ཡི་ལོ་སྟེ་སྤྱི་ལོ་1741ལོའི་ཟླ་བ་བརྒྱད་པའི་ཚེས་བཅོ་ལྔ་
གཟའ་སྐར་འཕྲོད་བཟང་བར་རྒྱལ་བ་རྡོ་རྗེ་འཆང་ཀུན་དགའ་བཟང་པོའི་རྒྱལ་
ཚབ་ཏུ་མངའ་གསོལ་ཏེ། གསུང་ངག་རིན་པོ་ཆེ་ལམ་འབྲས་བུ་དང་བཅས་པ་
ཚར་གསུམ་ཆ་ལག་དང་བཅས། སྒྲུབ་ཐབས་བརྒྱ་རྩ། རྒྱ་མཚོ། སྒྲོལ་མ་ཉེར་
གཅིག་བཅས་ཀྱི་རྗེས་གནང་ལུང་རྒྱ་གཞུང་བོད་གཞུང་བཅས་ སོ་ སོར་གང་ལ་
175



གང་འཚམ་གྱི་དབང་ལུང་མན་ངག་ཁྲིད་སོགས་ཀྱིས་སྐལ་ལྡན་རྣམས་ཚིམ་པར་
བྱས། རབ་བྱུང་བསྙེན་ པར་ རྫོགས་ པ་ ཡང་ སུམ་ སྟོང་ ལྷག་བྱུང་ བས་ མཚོན།
གསུང་གི་བདུད་རྩི་བཞེས་པའི་སློབ་མ་གཙོ་བོ་ཡང་། རྩེ་གདོང་སྤྲུལ་པའི་སྐུ་
མཆོག་རིན་པོ་ཆེ། མཁན་ཆེན་དཔལ་ལྡན་ཆོས་སྐྱོང་གི་སྐུ་ཚ་རིན་ཆེན་མཆོག་
གྲུབ། དྲེད་སྤྲུལ་པའི་སྐུ་མཆོག་རིན་པོ་ཆེ། བྱ་གཤོང་སྤྲུལ་སྐུ་པད་མ་བསྐལ་
བཟང་ཕྲིན་ལས། གུར་བ་གྲྭ་ཚང་དཔོན་སློབ་ཀུན་དགའ་ཕུན་ཚོགས། ཐར་པ་
ཆོས་སྡེའི་དབུ་མཛད། མུས་ཐུབ་བསྟན་རྣམ་རྒྱལ་གྱི་མཁན་པོ། གསེར་མདོག་
ཅན་གྱི་ཤངས་པ་དཔོན་སློབ། རྟ་ནག་ཐུབ་བསྟན་མཁན་པོ། མདོ་ཁམས་ཀྱི་
ཕྱོགས་སུ་བླ་མ་ཤེས་རབ་དཔལ་ལྡན། ཀརྨ་ཆོས་གྲགས། གཞན་ཡང་སྡེ་དགེའི་
ཆོས་རྒྱལ་བསྟན་པ་ཚེ་རིང་ཡབ་སྲས་བློན་འབངས་དང་བཅས་པ་དང༌། གླིང་
གི་དཔོན་ཆེན་མགོན་པོ་རིན་ཆེན་ཡབ་སྲས་བློན་འབངས་བཅས་དང་། རག་
ཤུལ་དཔོན་ཨེ་ཀེ་ཐི་ཇི་འཁོར་བཅས་སོགས་བསྟན་འཛིན་གྱི་སློབ་མ་དང་སྦྱིན་
བདག་གི་སློབ་མ་བགྲང་ལས་འདས་པ་དུ་མ་བསྐྲུན་ཏེ། བཤད་སྒྲུབ་འཁོར་ལོ་
གཉིས་ལྡན་གྱི་སྒོ་ནས་མཛད་ཕྲིན་ནམ་མཁའི་ཕར་མཐའ་བརྡལ་ཏེ། མཐར་
དགུང་གྲངས་སོ་གཉིས་པ་བོད་རབ་བྱུང་བཅུ་གཉིས་པའི་ཤིང་མོ་གླང་གི་ལོ་སྟེ་
སྤྱི་ལོ་1745ལོར་གཟུགས་སྐུའི་བཀོད་པ་ཆོས་དབྱིངས་སུ་བསྡུ་བའི་ཚུལ་བསྟན་
པ་ཡིན་ནོ། ། །
རིན་ཆེན་མི་འགྱུར་རྒྱལ་མཚན།
ཁོང་ནི་བོད་རབ་བྱུང་བཅུ་གཉིས་པའི་མེ་མོ་བྱ་ཡི་ལོ་སྟེ་སྤྱི་ལོ་1717ལོར་
བཞད་ཆོས་སུ་ཡབ་ཤར་ཆེན་དམ་པའི་རིགས་ལས་མཆེད་པའི་ཕུན་ཚོགས་རབ་
བརྟན་དང༌། ཡུམ་ཚེ་བརྟན་བུ་ཁྲིད་གཉིས་ཀྱི་སྲས་སུ་ངོ་མཚར་བའི་ལྟས་དུ་མ་
དང་བཅས་ཏེ་སྐུ་འཁྲུངས། སྐུ་ན་ཆུང་ངུའི་དུས་ནས་དམ་པའི་བག་ཆགས་སད་
176



ཅིང་། དགུང་ལོ་བརྒྱད་པར་ངོར་དུ་ སློབ་དཔོན་སངས་རྒྱས་ཚུལ་ཁྲིམས་ གྱི་
མདུན་ནས་ཡི་གེ་ཕྱི་མོར་བསླབས་ཤིང་། དེ་ནས་དཔལ་ལྡན་ས་སྐྱར་ཕྱིན་ཏེ་ས་
སྐྱའི་སྔགས་འཆང་ཀུན་དགའ་བསོད་ནམས་རིན་ཆེན་ལ་གཙུག་ཕུད་ཕུལ་ཏེ་
མཚན་རིན་ཆེན་མི་འགྱུར་རྒྱལ་མཚན་དུ་གསོལ་ཞིང་དབང་ཆོས་རྗེས་གནང་དུ་
མ་བསྩལ། མཁན་ཆེན་བཀྲ་ཤིས་ལྷུན་གྲུབ་གྱིས་མཁན་པོ་དང༌། བྱམས་པ་
བསོད་ནམས་བཟང་པོས་སློབ་དཔོན་མཛད་ནས་རབ་ཏུ་བྱུང༌། དགུང་ལོ་ཉི་ཤུ་
པར་མཁན་ཆེན་བྱམས་པ་བསོད་ནམས་བཟང་པོས་མཁན་པོ་དང་། ཐར་རྩེ་
མཁན་ཆེན་ནམ་མཁའ་བསམ་འགྲུབ་ཀྱིས་ལས་སློབ། དབུ་མཛད་སངས་རྒྱས་
ཚུལ་ཁྲིམས་ཀྱིས་གསང་སྟོན། ཡར་རྒྱས་བླ་མ་སངས་རྒྱས་བསྟན་པས་དུས་བསྒོ་
བ། གཞན་ཡང་དགེ་བའི་བཤེས་གཉེན་བླ་མ་སངས་རྒྱས་དཔལ་བཟང་སོགས་
དད་པའི་དགེ་འདུན་གྲངས་ཚང་གི་དབུས་སུ་བསྙེན་པར་རྫོགས་པའི་དགེ་སློང་
གི་སྡོམ་པ་ཡང་དག་པར་བཞེས་ཏེ་སྡོམ་པ་མིག་གི་འབྲས་བུ་ལས་ཀྱང་གཅེས་
པར་བསྲུངས། དེ་ལས་སྔ་གཞུག་རྣམས་སུ་མཁན་ཆེན་བཀྲ་ ཤིས་ ལྷུན་གྲུབ།
འཇམ་མགོན་ཚུལ་ཁྲིམས་ལྷུན་གྲུབ། སླེ་ལུང་མཁན་ཆེན་རྡོ་རྗེ་གདན་པ། བྱང་
ཆུབ་སེམས་དཔའ་དཔལ་ལྡན་ཆོས་སྐྱོང་། བྱམས་པ་བསོད་ནམས་བཟང་པོ་
སོགས་མཁས་ཤིང་གྲུབ་པ་བརྙེས་བའི་དགེ་བའི་བཤེས་གཉེན་དུ་མ་བསྟེན་ཏེ།
གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་བཀའ་ལུང་མན་ངག་
རྣམས་མ་ལུས་པ་གསན་ཏེ། ཉམས་ལེན་དང་ལག་ལེན་ཡིག་ཆའི་ལུང་ཕྲན་
ཚོགས་མཐར་ ཐུག་ པ་ ཡང་ མ་ལུས་ པ་ གསན་ཅིང་ཐུགས་སུ་ ཆུད་པར་མཛད།
གཞན་ཡང་ལམ་སྐོར་ལྷག་མ་རྣམས་ཀྱི་ཁྲིད་དང་བྱིན་རླབས་དཔེ་ལུང་གི་བར་
ཡོངས་སུ་རྫོགས་པ་དང༌། དཔལ་ལྡན་ས་སྐྱ་པའི་ལུགས་ཀྱི་དབང་དང་བྱིན་
རླབས་རྗེས་གནང་མན་ངག་ཕྲ་མོ་དང་བཅས་པ་དང༌། ཆོས་སྐྱོང་ཆེ་ཆུང་གི་
སྐོར་ལ་སོགས་པ་ལེགས་པར་གསན་ཏེ་མན་ངག་རྣམས་ཀྱི་ལག་ལེན་དང་མདོ་
རྒྱུད་རིག་གནས་དང་བཅས་པའི་གཞུང་ལུགས་རབ་འབྱམས་ལ་མངའ་དབང་
177



འབྱོར། དེ་ལྟརཾ་གསན་པ་ཐམས་ཅད་ཀྱང་ཐོས་བསམ་སྒོམ་གསུམ་གྱི་སྒོ་ནས་
མཐར་ཕྱིན་པར་མཛད་དེ། ཏིང་ངེ་འཛིན་གྱི་རྟོགས་པ་བསམ་གྱིས་མི་ཁྱབ་པ་
རྒྱུད་ལ་འཁྲུངས། ཁྱད་པར་འཁོར་འདས་དབྱེར་མེད་ཀྱི་ལྟ་བ་རྣམ་པར་དག་པ་
རྟོགས་ཏེ། སྤྱོད་ལམ་རྣམ་བཞི་ཐམས་ཅད་དུ་དེའི་ངང་ནས་མི་གཡོ་བས་སེམས་
ཅན་ལ་བུ་གཅིག་པ་ལྟ་བུའི་བྱམས་པ་དང༌། སྙིང་རྗེ་བྱང་ཆུབ་ཀྱི་སེམས་བརྟན་
པོས་གཞན་གྱི་ནད་དང་སྡུག་བསྔལ་སེལ་ནུས་པ་སོགས་བདག་གཞན་བརྗེ་བ་
དང༌། གཞན་རྒྱུད་སྨིན་ཅིང་གྲོལ་བར་མཛད་པ་ལ་རང་གཅེས་པར་དོར་ནས་
གང་གིས་འདུལ་བའི་ཐབས་ལམ་མཁས་པ་སོགས་ཐུགས་ཀྱི་བུམ་པ་བཟང་པོ་
ཡོན་ཏན་དུ་མས་ལེགས་པར་གཏམས་ཏེ། དགུང་ལོ་སུམ་བཅུ་པ་བོད་རབ་བྱུང་
བཅུ་གཉིས་པའི་མེ་ཕོ་སྟག་གི་ལོ་སྟེ་སྤྱི་ལོ་1746ལོར་དཔལ་ཨེ་ཝཾ་ཆོས་ལྡན་ཡོན་
ཏན་རིན་པོ་ཆེ་དུ་མའི་འབྱུང་གནས་ངོར་ཆེན་རྡོ་རྗེ་འཆང་ཀུན་དགའ་བཟང་
པོའི་ཆོས་ཀྱི་ཁྲི་ལ་མངའ་གསོལ་ཏེ། གསུང་ངག་རིན་པོ་ཆེ་ལམ་འབྲས་བུ་དང་
བཅས་པ་ དང༌ རྒྱུད་ སྡེ་ མཐའ་ དག་ གི་ སྨིན་བྱེད་ཀྱི་ དབང་ ཁྲིད་ རྗེས་ གནང༌།
བཀའ་འབུམ་དུ་མའི་ལུང་སོགས་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་བསྐོར་
ནས་གདུལ་བྱ་རྣམས་སྨིན་གྲོལ་གྱི་ལམ་ལ་བཀོད། མདོར་ན་དམ་པ་འདི་ཉིད་
ཀྱིས་ལོ་ལྔའི་རིང་དུ་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་
གནས་ཀྱི་གདན་ས་བསྐྱངས་ཏེ་ཕྲིན་ལས་བཟང་པོའི་འོད་དཀར་རབ་ཏུ་རྒྱས་
པས་བསྟན་འགྲོའི་ཀུན་དའི་ཚལ་རྣམས་ཆེས་ཆེར་བཞད་པའི་ ཕན་བདེའི་དྲི་
བསུང་བཟང་པོས་ནོར་འཛིན་གྱི་ཁྱོན་རྣམས་ཡོངས་སུ་ཁྱབ་པར་གྱུར་ཏོ། །
དགུང་ལོ་སོ་བཞི་པ་བོད་རབ་བྱུང་བཅུ་གསུམ་པའི་ལྕགས་མོ་ལུག་གི་ལོ་སྟེ་སྤྱི་ལོ་
1751ལོར་ཆོས་ རྗེ་ སངས་ རྒྱས་ ཡེ་ ཤེས་ གདན་ ཚབ་ ཏུ་ མངའ་ གསོལ་ ནས།
བཤད་སྒྲུབ་ཟུང་འབྲེལ་གྱིས་དུས་འདའ་བར་མཛད་པ་ཡིན་ནོ། །
178



འཇམ་མགོན་སངས་རྒྱས་ཡེ་ཤེས།
ཁོང་ནི་ བོད་ རབ་ བྱུང༌ བཅུ་ གཉིས་ པའི་ དཀྱིལ་ དང༌ དུས་ རབས་ བཅོ་
བརྒྱད་པའི་མགོ་ཙམ་དུ་རང་ཞབས་མདོ་མཁར་ཞེས་བྱ་བར་མཁན་ཆེན་ཐམས་
ཅད་མཁྱེན་པ་བཀྲ་ཤིས་ལྷུན་གྲུབ་ཀྱི་དབོན་རིགས་སུ་ངོ་མཚར་བའི་ལྟས་དུ་མ་
དང་བཅས་ཏེ་སྐུ་འཁྲུངས་ཤིང་། སྐུ་ན་ཆུང་ངུའི་དུས་ནས་ངོར་ཨེ་ཝཾ་ཆོས་ལྡན་
ཡོན་ཏན་རིན་པོ་ཆེ་དུ་མའི་འབྱུང་གནས་ཀྱི་ཆོས་གྲྭར་བྱོན་ནས། ཆོས་སྤྱོད་
འདོན་ཆོག་སྐོར་དང་། རྒྱུད་ཆུང་བཞི་སོགས་ཐུགས་འཛིན་མཛད། བྱམས་
ཆེན་བསོད་ནམས་བཟང་པོ། མཁན་ཆེན་བཀྲ་ཤིས་ལྷུན་གྲུབ། འཇམ་མགོན་
ཚུལ་ཁྲིམས་ལྷུན་གྲུབ། ཐར་རྩེ་ནམ་མཁའ་བསམ་འགྲུབ། མཁན་ཆེན་དཔལ་
ལྡན་ཆོས་སྐྱོང་སོགས་དམ་པ་མང་པོའི་ཞབས་རྡུལ་སྤྱི་བོར་བླངས་ནས། སྡོམ་པ་
གསུམ་དང༌། གསུང་ངག་རིན་པོ་ཆེ་ལམ་འབྲས་བུ་དང་བཅས་པ་སོགས་ཆོས་
ཚུལ་མཐའ་ཡས་པ་གསན་ཅིང་གཞུང་ལུགས་རབ་འབྱམས་ལ་ བསླབ་སྦྱངས་
དང་གཟིགས་རྟོགས་མཐར་ཕྱིན་གནང་། དཔལ་ཀྱེ་རྡོ་རྗེའི་གཞི་བསྙེན་སོགས་
ལྷག་པའི་ལྷ་དུ་མའི་བསྙེན་སྒྲུབ་ལས་གསུམ་མཐར་ཕྱིན། ཡི་དམ་ལྷག་པའི་ལྷ་
དུ་མའི་ཞལ་གཟིགས་ཤིང་ལུང་བསྟན་ཐོབ། བོད་རབ་བྱུང་བཅུ་གསུམ་པའི་
ལྕགས་མོ་ལུག་གི་ལོ་སྟེ་སྤྱི་ལོ་1751ལོར་ཤར་ཆེན་བྱང་ཆུབ་སེམས་དཔའ་དཔལ་
མི་འགྱུར་རྒྱལ་མཚན་གྱི་གདན་ཚབ་ཏུ་དཔལ་ཀུན་དགའ་བཟང་པོའི་ཆོས་ཀྱི་ཁྲི་
ལ་མངའ་གསོལ་ཏེ། སྡོམ་པ་གསུམ་དང་། ངོར་ལུགས་དཀྱིལ་འཁོར་བདུན།
གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་ཁྲིད་ལུང་མན་ངག་དང་
བཅས་པ་དང༌། སྒྲུབ་ཐབས་བརྒྱ་རྩ་དང་རྒྱ་མཚོ། བླ་མ་གོང་མའི་བོད་ལུགས་
སོགས་དམ་པའི་ཆོས་ཀྱི་ཆར་སིལ་མར་ཕབ་པས་སྐལ་བཟང་གི་ཤེས་རྒྱུད་འཛིན་
མའི་དཀྱིལ་འཁོར་ལ་མངོན་མཐོ་དང་ངེས་ལེགས་ཀྱི་འབྲས་བཟང་སྨིན་པའི་
179



སློབ་ཚོགས་ཀྱང་། མཁན་ཆེན་ངག་དབང་ཆོས་སྐྱོང་བཟང་པོ། མཁས་གྲུབ་
སངས་རྒྱས་གྲགས་པ། དཔལ་ས་སྐྱ་པ་ཆེན་པོ་སྔགས་འཆང་བླ་མ་ཐམས་ཅད་
མཁྱེན་པ་ངག་དབང་ཀུན་དགའ་བློ་གྲོས། སྨྲ་བའི་སེང་གེ་ཞུ་ཆེན་ཚུལ་ཁྲིམས་
རིན་ཆེན་སོགས་སྟོད་མངའ་རིས། བར་དབུས་གཙང༌། སྨད་མདོ་ཁམས་ཀྱི་
ཕྱོགས་རྣམས་སུ་བཞུགས་པའི་རང་ལུགས་ཀྱི་ཆོས་སྡེ་སོ་སོའི་བླ་མ་སློབ་དཔོན་
ལུང་དང་རྟོགས་པའི་ཡོན་ཏན་ཕུན་སུམ་ཚོགས་པ་དང་ལྡན་པའི་མཁས་བཙུན་
བཟང་གསུམ་གྱི་བུ་སློབ་ནམ་མཁའི་སྐར་ཚོགས་ལྟ་བུས་བཤད་སྒྲུབ་འཁོར་ལོ་
གཉིས་ལྡན་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་འདབ་བརྒྱའི་ཚལ་དུ་ཉི་
ཟེར་ཕོག་པ་ལྟར་རྒྱས་པར་མཛད་ཅིང་། ལྷར་བཅས་འགྲོ་བའི་སྐྱབས་གནས་
དམ་པར་གྱུར་ན་ཡང་སྐུ་ཚེ་རིང་པོར་མ་བཞུགས་པར་ཞི་དབྱིངས་སུ་གཤེགས་པ་
ཡིན་ནོ། །
འཇམ་མགོན་དཀོན་མཆོག་གྲགས་པ། ་
ཁོང་ནི་བོད་རབ་བྱུང་བཅུ་གཉིས་པའི་མེ་ཕོ་སྤྲེལ་གྱི་ལོ་སྟེ་སྤྱི་ལོ་1716ལོར་
མདོ་སྨད་བཞག་བྲ་ལྷ་རྩེའི་བྱང་ངོས་སུ་དཔག་ཚད་གཅིག་ཙམ་བགྲོད་པ་ན་སྟག་
ར་ཕ་ཚོ་བཅུ་གཉིས་ཀྱི་ཡ་གྱལ་རྒྱལ་བཟང་ཞེས་པའི་ཡུལ་གྱི་དགེ་མཚན་དུ་མས་
ཕྱུག་པའི་ཡུལ་དུ་ཡབ་གཟི་རྒན་ཨ་འབུམ་པད་མ་དང་། ཡུམ་ཨ་འཚོ་གཉིས་ཀྱི་
སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་ སྐུ་འཁྲུངས་ ཤིང༌། ཁུ་བོས་
མཚན་ཉི་མ་ཞེས་གསོལ་ཞིང་སྐུ་ན་ཆུང་ངུའི་དུས་ནས་དམ་པའི་བག་ཆགས་སད་
ཅིང་ཡི་གེ་འབྲི་ཀློག་སོགས་ཚེགས་མེད་དུ་མཁྱེན་ པ་ བྱུང་། དགུང་ལོ་བཅུ་
གསུམ་པར་བླ་ཆེན་གྲགས་པ་འོད་ཟེར་དང་མཇལ་ཏེ་མཚན་ཉི་མ་འོད་ཟེར་
གསོལ། ཞག་ཤས་ནས་ཆོས་སྤྱོད་ཀྱི་རིམ་པ་རྣམས་རྒྱུགས་ཕུལ་བའི་མཚན་ཤེས་
རབ་བཟང་པོ་སྤོས། དགུང་ལོ་བཅུ་བདུན་པར་དཔལ་ཨེ་ཝཾ་ཆོས་ལྡན་ཡོན་ཏན་
180



རིན་པོ་ཆེ་དུ་མའི་འབྱུང་གནས་སུ་བྱོན་ཏེ་རྡོ་རྗེ་འཆང་བསོད་ནམས་བཟང་པོ་
དང་། ནམ་མཁའ་བསམ་འགྲུབ་སོགས་མཁས་གྲུབ་དུ་མའི་ཞལ་མཇལ་ཞིང་།
མཁན་ཆེན་ནམ་མཁའ་བསམ་འགྲུབ་ཀྱི་དྲུང་དེར་རབ་ཏུ་བྱུང་སྟེ་མཚན་དཀོན་
མཆོག་གྲགས་པ་གསོལ་ཞིང་གསུང་ངག་རིན་པོ་ཆེ་ལམ་འབྲས་བུ་དང་བཅས་པ་
ཡོངས་རྫོགས་དང༌། དབང་ལུང་ཁྲིད་རྗེས་གནང་རིགས་དུ་མ་གསན། དགུང་
ལོ་ཉི་ ཤུ་ པར་ སླར་ ཡང་ མཁན་ཆེན་ནམ་མཁའ་བསམ་ འགྲུབ་ཀྱིས་ མཁན་པོ་
མཛད་དེ་དད་པའི་དགེ་འདུན་གྲངས་ཚང་གི་དབུས་སུ་བསྙེན་པར་རྫོགས་པའི་
དགེ་སློང་གི་སྡོམ་པ་ཡང་དག་པར་བཞེས། དེ་ནས་རྒྱུད་ཆུང་བཞི། ཀུན་ཏུ་
དགོས་པའི་གཞུང་བདུན། ཐུབ་པའི་དགོངས་གསལ། དགོངས་རྒྱན་རྣམས་
རྒྱུགས་འབུལ་གནང་བས་མཚོན་མདོ་སྔགས་གཞུང་ལུགས་རབ་འབྱམས་ལ་ཐོས་
བསམ་གྱིས་སྒྲོ་འདོགས་ལེགས་པར་བཅད་ཅིང༌། ཐོས་དོན་བསྒོམ་པས་ཉམས་
སུ་བླངས་བ་དང་འབྲེལ། དེ་མཚུངས་བསྙེན་པའི་རིགས་ཀྱང་དཔལ་དགྱེས་པ་
རྡོ་རྗེའི་བསྙེན་པ་བཅུ་ཆའི་སྦྱིན་སྲེག་ཚོགས་འཁོར་དང་བཅས་པ་དང༌། དཔལ་
རྡོ་རྗེ་འཇིགས་བྱེད་བསྙེན་ཆེན་བཅུ་ཆའི་སྦྱིན་སྲེག་ཚོགས་འཁོར་སྦྲུགས་པ་དང༌།
ཀུན་རིག མི་འཁྲུགས་ པ། ཚེ་ དཔག་ མེད། འཇམ་ དབྱངས་ དཀར་ སེར།
སྒྲོལ་དཀར། སེང་ གེ་ སྒྲ། མགོན་ པོ་ བྲག་ རྫོང་ མ། གཉན་ མགོན། ལས་
གཤིན། དམར་པོ་སྐོར་གསུམ། དབྱུ་གུ་མཆེད་གསུམ་སོགས་ཀྱི་བསྙེན་ཚད་
ཚད་དུ་འཁྱོལ་བར་མཛད་དེ། ཉམས་རྟོགས་ཆེར་འཕེལ་ཞིང་བླ་མ་དང་ལྷག་
པའི་ལྷ་རབ་འབྱམས་ཀྱི་ཞལ་གཟིགས་ཤིང་བྱིན་གྱིས་བརླབ་པའི་རྟགས་མཚན་
དུ་མ་བྱུང༌། དགུང་གྲངས་ཉེར་ལྔ་པར་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་
ཆེ་དུ་མའི་འབྱུང་གནས་འཁོར་འདུས་པ་རྒྱ་མཆོའི་རྡོ་རྗེ་སློབ་དཔོན་དུ་བླ་སྤྱི་
ཀུན་གྱི་མོས་བསྡུར་གྱིས་གསོལ་བ་བཏབ་པ་ལྟར་འཁོད་ཅིང༌། བསྟན་པ་རིན་
པོ་ཆེའི་མིག་རྒྱན་དུ་ཆེ་བའི་སྒྲིག་ལམ་ཀུན་སྤྱོད་ཆོ་ག་ཕྱག་ལེན་ཆོས་འཆད་ཉན་
སོགས་འགྲན་ཟླ་ཐམས་ཅད་དང་བྲལ་བར་གྱུར། དགུང་ལོ་སོ་བདུན་པ་བོད་
181
A



རབ་བྱུང་བཅུ་གསུམ་པའི་ཆུ་ཕོ་སྤྲེལ་གྱི་ལོ་སྟེ་སྤྱི་ལོ་1752ལོར་ས་གཞུང་གཉིས་
ཀྱིས་བསྐོ་གཞག་གི་བཀའ་ཤོག་རིན་པོ་ཆེའི་དགོངས་དོན་ལྟར། རྒྱལ་བ་རྡོ་རྗེ་
འཆང་ཀུན་དགའ་བཟང་པོའི་ཆོས་ཀྱི་ཁྲི་མཐོན་པོར་མངའ་གསོལ་ཏེ། གསུང་
ངག་རིན་པོ་ཆེ་ལམ་འབྲས་ངུ་དང་བཅས་པའི་ཁྲིད་ལོ་ལྟར་བགྱིས་པས་མཚོན་
རྒྱུད་སྡེ་ རབ་ འབྱམས་ ཀྱི་ སྨིན་ བྱེད་ ཀྱི་དབང་། གྲོལ་ བྱེད་ ཀྱི་ ཁྲིད་ ལུང༌ རྗེས་
གནང་རྒྱབ་ཆོས་དང་བཅས་པ་དང་། ཁམས་མངའ་རིས་དབུས་གཙང་ཕྱོགས་
ཀྱི་སློབ་མ་བགྲང་ལས་འདས་པ་ལ་སོ་ཐར་གྱི་སྡོམ་པ་འབོགས་པ་སོགས་གང་ལ་
གང་འཚམ་ཀྱི་གདུལ་བྱ་རྣམས་ལ་རྣམ་དཀར་གྱི་ཕྲིན་ལས་ཕུན་སུམ་ཚོགས་པ་
དང༌། ལྷར་ བཅས་ སྐྱེ་ དགུའི་ གཙུག་ནོར། རྒྱལ་ དབང༌ ཐམས་ ཅད་ མཁྱེན་
གཟིགས་ཆེན་པོས་བཀའ་གནང་གསེར་གྱི་ཅོད་པན་སྤྱི་བཅིངས་ཀྱིས་ཀློ་འཛུམ་
ལེགས་འདུམ་ དུ་ ཆིབས་བསྐྱོད་གནང༌ སྟེ། མཆོག་ གསུམ་ སྤྱི་དང་། བྱེ་བྲག་
དཔལ་ལྡན་ས་ངོར་གཉིས་ཀྱི་དམ་ཅན་སྲུང་མའི་མཐུ་སྟོབས་ཀྱིས། ཕན་ཚུན་
ཟློས་པ་མེད་པའི་ཆིངས་སྤེལ་ལེགས་ལམ་དུ་གྲུབ་ཅིང༌། ཀློ་འཛུམ་གཞུང་གི་ས་
སྣེ་མི་སྡེས་མཚོན་ཚང་མར་དམག་འཁྲུག་གཡོར་ལོང་སོགས་ཀྱི་ཉམ་ ཉེས་ལས་
བསྐྱབས་ཤིང༌། སླར་ཡང་ངོར་དུ་ཆག་ཕེབས་ཚེ་ཞབས་དྲུང་ཁག་གི་རྟ་ཐབ་ཀྱི་
བསུ་བ་དང༌། འདུས་པ་རྒྱ་མཚོའི་ཚོགས་ཀྱི་མཆོད་པའི་ཡོ་བྱད་དང་ཆབས་
ཅིག་པའི་སེར་ཕྲེང་དང་བཅས་ཕེབས་བསུ་ཐོག ལུགས་གཉིས་ཀྱི་བཀོད་པ་ཇི་
ལྟར་དགོས་པ་མཛད་དེ། ལྷ་ལྡན་རི་བོ་གྲུ་འཛིན་དུ་སྐྱབས་མགོན་ཆེན་པོའི་
མཇལ་ཕྱག་ཏུ་ཕེབས། གཙོ་བོ་གོང་ས་མཆོག་དང་། བཀའ་མགྲོན་གྱིས་མཚོན་
ཚང་མས་སྤྱན་རྒྱང་བདག་རྐྱེན་ཨེ་ཝཾ་པའི་བསྟན་དོན་གྱི་བཀའ་བསྟན་རིམ་པར་
རྒྱབ་གནོན་གཙང་ཆོད། དངོས་པོ་གྱ་ནོམ་པའི་གནང་སྦྱིན་སོགས་བཀའ་དྲིན་
བསྩལ་བ་བཅས་སྐུ་བསོད་མི་དམན་པར་གྱུར། སླར་ཡང་བླ་བྲང་དུ་ཕེབས་ཏེ་
རྒྱལ་བ་གོང་མའི་རིང་ལུགས་རྗེས་སུ་སྐྱོང་བའི་ལུགས་གཉིས་ཀྱི་སྒོ་ནས་བླ་བྲང་
གི་འཛིན་གྲྭའི་སྐོར་ སྔ་ རྒྱུན་ལྟར་གནང་བར་མཛད་ཅིང་། མདོར་ན་དམ་པ་
182
ir
i
in
it



འ དི་ཉིད་ཀྱིས་འཆད་རྩོད་རྩོམ་གསུམ་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་
འདི་ཉིད་དར་ཞིང་རྒྱས་པར་མཛད་དེ་ གདུལ་ བྱ་ དུ་ མ་ སྨིན་ གྲོལ་ གྱི་ལམ་ལ་
བཀོད་ནས། ཆོས་ཉིད་ཞི་བའི་དབྱིངས་སུ་སྐུ་གཤེགས་པ་ཡིན་ནོ། །
ངག་དབང་ཆོས་སྐྱོང་བཟང་པོ།
ཁོང་ནི་བོད་རབ་བྱུང་བཅུ་གཉིས་པའི་སྟོད་དང་དུས་རབས་བཅོ་བརྒྱད་
པའི་དུས་ སྟོད་ ཙམ་ དུ་ གཙང་རོང་ གླིང་མ་ མཁར་དུ་བྱམས་ པ་ བསོད་ ནམས་
བཟང་པོ་དང་། བསོད་ནམས་ལྷུན་གྲུབ་སོགས་དམ་པ་མང་པོའི་དབོན་རིགས་
སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས། སྐུ་བྱིས་པའི་དུས་ནས་
དམ་པའི་བག་ཆགས་སད་ཅིང་ཁྱིམ་ཀྱི་བྱ་བ་ཐམས་ཅད་ནི་དུག་སྦྲུལ་བ་ནས་པའི་
ཚང་ཚིང་དང༌། རབ་ཏུ་བྱུང་བའི་བྱ་བ་ནི་ལྷའི་ཁང་བཟང་དུ་གནས་པ་ལྟ་བུར་
གཟིགས་ནས། ངོར་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་
སུ་བྱོན་ཏེ། མཁན་ཆེན་གྲུབ་དབང་དཔལ་ལྡན་ཆོས་སྐྱོང་། མཁས་གྲུབ་སངས་
རྒྱས་དཔལ་བཟང་། མཁན་ཆེན་བསོད་ནམས་ལྷུན་གྲུབ། རིན་ཆེན་མི་འགྱུར་
རྒྱ་མཚོ། འཇམ་མགོན་སངས་རྒྱས་ཡེ་ཤེས་ སོགས་མཁས་ཤིང་གྲུབ་པ་བརྙེས་
པའི་དགེ་བའི་བཤེས་ གཉེན་ དུ་ མའི་ ཞང་ས་རྡུལ་སྤྱི་བོར་བླངས་ཏེ། སྡོམ་པ་
གསུམ་དང༌། གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་ཆོས་སྐོར་
ཡོངས་སུ་རྫོགས་པ་དང༌། དགྱེས་པ་རྡོ་རྗེ་སོགས་དཀྱིལ་འཁོར་མང་པོའི་དབང་
ལུང་ཁྲིད་གསུམ་དང༌། གཞན་ཡང་སྒྲུབ་ཐབས་རྗེས་གནང་། ས་སྐྱའི་བཀའ་
འབུམ་སོགས་པོད་མང་པོའི་ལུང་བཅས་མདོ་སྔགས་གཞུང་ལུགས་རབ་འབྱམས་
ལ་ཐོས་པ་དང་བསམ་པས་སྒྲོ་འདོགས་ཆོད་པར་མཛད་དེ། དཔལ་ཀྱེ་རྡོ་རྗེ།
འཇིགས་བྱེད། ཀུན་རིག་སོགས་ཡི་དམ་མང་པོའི་བསྙེན་སྒྲུབ་ཚད་དུ་འཁྱོལ་
ནས་ལྷག་པའི་ལྷ་རབ་འབྱམས་ཀྱི་ཞལ་གཟིགས་ཤིང་ལུང་བསྟན་ཐོབ། མཁས་
：83



གྲུབ་གཉིས་ལྡན་གྱི་གོ་འཕང་ལ་མངའ་དབང་འབྱོར་བས། འཇམ་དབྱངས་
དཀོན་མཆོག་གྲགས་པའི་གདན་ཚབ་ཏུ་ངོར་ཆེན་རྡོ་རྗེ་འཆང་གི་ཆོས་ཁྲི་མཐོན་
པོར་མངའ་གསོལ་ཏེ། འཁོར་འདུས་པ་རྒྱ་མཚོ་ལྟ་བུ་ལ་གསུང་ངག་རིན་པོ་ཆེ་
ལམ་འ བྲས་བུ་དང་བཅས་པ་དང་། སོ་བྱང་སྔགས་སོགས་ཟབ་ཆོས་མཐའ་ཡས་
པ་ལོ་གྲངས་དུ་མར་བསྩལ་ནས་སློབ་ཚོགས་རྒྱ་མཚོ་ལྟ་བུའི་རྒྱུད་སྨིན་པར་བྱ་བ་
སོགས་ཀྱིས་ཐུབ་བསྟན་ཕྱོགས་བརྒྱར་འཕེལ་བའི་དཔལ་དུ་གྱུར། དེ་ལས་སྔ་
གཞུག་རྣམས་སུ་ཆོས་ཀྱི་འཁོར་ལོ་བར་མེད་དུ་བསྐོར་བས་རྒྱལ་བསྟན་འཛིན་
པའི་འཁོར་སློབ་ཚོགས་དུ་མ་བྱུང་སྟེ། མཁན་ཆེན་བྱམས་པ་ཀུན་དགའ་ཕུན་
ཚོགས་དོན་གྲུབ། མཁས་གྲུབ་ཀུན་དགའ་བསོད་ནམས། མཁན་ཆེན་བྱམས་
པ་ནམ་ མཁའ་ འཆི་ མེད་ སོགས་ མཁས་ གྲུབ་ ཀྱི་ སློབ་ མ་ དུ་ མར་ སྤེལ། སྐུ་ཚེ་
མཇུག་ཏུ་བོད་ཆེན་པོའི་ལྗོངས་སུ་བྱོན་ནས་ སྡེ་དགེའི་ཆོས་རྒྱལ་ཆེན་པོ་དང༌།
ཆེན་པོ་གླིང་གི་གདུང་རྒྱུད་སོགས་མི་ཆེན་དུ་མས་དབུ་ཡི་མཆོད་གནས་སུ་བཀུར།
དཔལ་ལྡན་ལྷུན་གྲུབ་སྟེང་སོགས་ཆོས་སྡེ་ཆེན་པོ་དུ་མར་བྱོན་ནས་བཤད་སྒྲུབ་
འཁོར་ལོ་གཉིས་ལྡན་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་འ དི་ཉིད་དར་
ཞིང་རྒྱས་ པར་ མཛད་ དེ། ཞིང་ འདིའི་ གདུལ་ བྱ་ དེ་ ཙམ་ དུ་ གཟིགས་ ནས་
དགོངས་པ་གཞི་དབྱིངས་སུ་གཤེགས་པ་ཡིན་ནོ།
མཁས་གྲུབ་སངས་རྒྱས་གྲགས་པ།
ཁོང་ནི་བོད་རབ་བྱུང་བཅུ་གཉིས་པའི་དཀྱིལ་སྟོད་དང་དུས་རབས་བཅོ་
བརྒྱད་པའི་དུས་སྟོད་ཙམ་དུ་མདོ་སྨད་མི་ཉག་གི་ཡུལ་བཞག་བྲ་ལྷ་རྩེའི་རྒྱབ་ཤ་
གྲོང་ཞེས་པར་རིགས་རུས་ཕུན་སུམ་ཚོགས་པའི་ཁྱིམ་རྒྱུད་དུ་ངོ་མཚར་བའི་ལྟས་
དུ་མ་དང་བཅས་ཏེ་མཚན་དཔེའི་མེ་ཏོག་བཞད། སྐུ་བྱིས་པའི་དུས་ནས་དམ་
པའི་བག་ཆགས་སད་ཅིང་ཡི་གེ་འབྲི་ཀློག་སོགས་ཚེགས་མེད་དུ་མཁྱེན་པ་བྱུང༌། །
184



n
སྐུ་ནར་སོན་ནས་སྔོན་གྱི་དགེ་བའི་བག་ཆགས་ཀྱིས་བསྐུལ་ནས་གཙང་སྟོད་འོག་
མིན་ཨེ་ཝཾ་ ཆོས་ ལྡན་ཡོན་ ཏན་ རིན་ པོ་ ཆེ་ དུ་ མའི་ འབྱུང་གནས་སུ་ བྱོན་ ནས།
མཁན་ཆེན་བྱམས་པ་ནམ་མཁའ་ བསམ་འགྲུབ་དཔལ་ བཟང་པོའི་ དྲུང་ནས་
སྡོམ་གསུམ་གྱི་བདུད་རྩི་ཐོག་མར་གསོལ་ཞིང༌། དེ་ནས་རྒྱུད་ཆུང་བཞི་དང་།
ཀུན་ཏུ་ དགོས་ པའི་ གཞུང་ བདུན་ སོགས་ ཐུགས་ འཛིན་ གནང༌། སྔ་ གཞུག་
རྣམས་སུ་མཁན་ཆེན་དཔལ་ལྡན་ཆོས་སྐྱོང༌། མཁས་གྲུབ་སངས་རྒྱས་དཔལ་
བཟང༌། འཇམ་ མགོན་ བསོད་ ནམས་ ལྷུན་ གྲུབ་ སོགས་ མཁས་ ཤིང༌ གྲུབ་ པ་
བརྙེས་པའི་སྐྱེས་ཆེན་དམ་པ་དུ་མའི་ཞབས་རྡུལ་སྤྱི་བོར་བླངས་ནས། གསུང་
ངག་རིན་པོ་ཆེ་ལམ་འབྲས་བུ་དང་བཅས་པའི་ཁྲིད་དང་། ངོར་ལུགས་དཀྱིལ་
འཁོར་བདུན་སོགས་དབང་ཆེན་དང་། སྒྲུབ་པ་རྗེས་གནང་དུ་མ་དང༌། བདེ་
དགྱེས་གསང་འཇིགས་སོགས་ཀྱི་ཁྲིད་དང་བྱིན་རླབས། ས་སྐྱ་གོང་མ་རྣམ་ལྔ་
དང༌། ངོར་ཆེན་ཡབ་སྲས་སོགས་ཀྱི་བཀའ་འབུམ་ལུང་སོགས་དམ་པའི་ཆོས་ཀྱི་
བདུད་རྩི་དཔག་ཏུ་མེད་པ་གསོལ། མདོ་སྔགས་ཀྱི་གཞུང་ལུགས་ལ་ཐོས་བསམ་
གྱིས་དཔྱད་པ་ཚུལ་བཞིན་མཛད་ཅིང༌། ཟབ་དོན་གྱི་གནད་ལ་སྒོམ་པས་ཉམས་
རྟོགས་རྒྱས་ཏེ་མཁས་གྲུབ་གཉིས་ལྡན་གྱི་གོ་འཕང་ལ་མངའ་དབང་འབྱོར་ཏེ།
མཁན་ཆེན་ངག་དབང་ཆོས་སྐྱོང་བཟང་པོའི་གདན་ཚབ་ཏུ་ཐུབ་མཆོག་བསྟན་
པའི་གསལ་བྱེད་ངོར་ཆེན་རྡོ་རྗེ་འཆང་གི་ཁྲི་ལ་མངའ་གསོལ་གྱི་མེ་ཏོག་བཀྲམ།
དབུས་གཙང་ཁམས་གསུམ་ནས་འདུས་པའི་འཁོར་སློབ་ཚོགས་རྒྱ་མཚོ་ལྟ་བུ་ལ་
སྡོམ་པ་གསུམ་དང༌། གསུང་ངག་རིན་པོ་ཆེ་སོགས་ཆོས་ཀྱི་འཁོར་ལོ་རྒྱ་ཆེར་
ཡུན་རིང་དུ་བསྐོར་བས། མཁས་གྲུབ་ཀུན་དགའ་བསོད་ནམས། མཁན་ཆེན་
བསོད་ནམས་ འཆི་ མེད། མཁས་ གྲུབ་ ངག་ དབང་ དམ་ ཆོས་ སོགས་ བསྟན་
འཛིན་གྱི་སློབ་ཚོགས་དུ་མར་སྤེལ་བར་མཛད་པ་སོགས་རྣམ་དཀར་གྱི་ཕྲིན་ལས་
བཟང་པོ་ཕྱོགས་བཅུར་སྤེལ་ཏེ། དགོངས་པ་ཆོས་དབྱིངས་སུ་གཤེགས་ པའི་
ཚུལ་བསྟན་པ་ཡིན་ནོ། །
185



ངག་དབང་ཕུན་ཚོགས་དོན་གྲུབ།
ཁོང་ནི་བོད་རབ་བྱུང་བཅུ་གཉིས་པའི་སྨད་དང་དུས་རབས་བཅོ་བརྒྱད་
པའི་དུས་དཀྱིལ་ཙམ་དུ་མདོ་ ཁམས་ མི་ཉག་བཞག་བྲ་ལྷ་རྩེའི་བྱང་ངོས་རྒྱལ་
བཟང་ཞེས་པར་ རིགས་རུས་ཕུན་སུམ་ཚོགས་པ་འཇམ་དབྱངས་དཀོན་མཆོག་
གྲགས་པའི་དབོན་རིགས་སུ་ངོ་མཚར་བའི་དགེ་མཚན་དུ་མ་དང་བཅས་ཏེ་དུ་སྐུ་
འཁྲུངས་ཤིང༌། སྐུ་ན་ཆུང་ངུའི་དུས་ནས་དམ་པའི་བག་ཆགས་སད་ཅིང་འབྲི་
ཀློག་སོགས་བསླབ་པས་ཚེགས་མེད་དུ་མཁྱེན་པ་བྱུང་། རྒྱལ་བའི་བསྟན་པ་རིན་
པོ་ཆེ་ལ་ལྷག་པར་དད་ཅིང་ཁྱིམ་ཐབས་ཀྱི་བྱ་བ་གཞི་མདོའི་རྩ་བཞིན་དོར་ནས།
དཔལ་ཨེ་ ཝཾ་ཆོས་ ལྡན་ ཡོན་ཏན་རིན་ པོ་ ཆེ་ དུ་ མའི་ འབྱུང་ གནས་ སུ་ བྱོན་ཏེ།
རྒྱུད་ཆུང་བཞི་དང་། ཀུན་ཏུ་དགོས་པའི་གཞུང་བདུན་སོགས་ཐུགས་འཛིན་
མཛད་ཅིང་། སྔ་གཞུག་རྣམས་ སུ་ མཁན་ཆེན་འཇམ་དབྱངས་དཀོན་མཆོག་
གྲགས་པ། མཁས་གྲུབ་ངག་དབང་ཆོས་སྐྱོང་བཟང་པོ་སོགས་མཁས་ཤིང་གྲུབ་
པ་བརྙེས་པའི་སྐྱེས་ཆེན་དམ་པ་དུ་མ་མཉེས་པ་གསུམ་གྱི་སྒོ་ནས་ལེགས་པར་
བསྟེན་ནས། ཆོས་ཕུང་བརྒྱད་ཁྲིའི་སྙིང་པོ་སྡོམ་པ་གསུམ་དང་། གསུང་ངག་
རིན་པོ་ཆེ་ལམ་འབྲས་བུ་དང་བཅས་པ། བདེ་དགྱེས་གསང་གསུམ། དམར་
ནག་འ ཇིགས་ གསུམ། སྒྲུབ་ ཐབས་ རྒྱ་ མཚོ་ དང་ བརྒྱ་ རྩེ་ སོགས་ མདོ་ སྔགས་
གཞུང་ལུགས་རབ་འབྱམས་ལ་ཐོས་བསམ་གྱིས་སྒྲོ་འདོགས་ལེགས་པར་བཅད་
དེ་ཐོས་བསྒོམ་ཡ་མ་བྲལ་བའི་སྒོ་ནས་ཐུགས་ཉམས་སུ་བཞེས་པས། གྲུབ་པའི་
མཚན་མ་དུ་མ་མངོན་དུ་གྱུར། མཁས་གྲུཔ་གཉིས་ལྡན་གྱི་གོ་འཕང་ལ་མངའ་
དབང་འབྱོར། མཁས་པའི་གྲགས་པ་ནོར་འཛིན་སྒེག་མོའི་ཁྱོན་ཀུན་ཁྱབ་པར་
གྱུར་ནས། མཁས་གྲུབ་སངས་རྒྱས་གྲགས་པའི་གདན་ཚབ་ཏུ་ཀུན་མཁྱེན་ཨེ་ཝཾ་
པའི་ཆོས་ཀྱི་ཁྲི་འཕང་མཐོན་པོ་ལ་ཞབས་ཀྱི་པད་མོ་ཉེ་བར་བཀོད། འཁོར་
186



འདུས་པ་རྒྱ་མཚོ་ལྟ་བུ་ལ་སྙན་བརྒྱུད་ཚད་མ་བཞི་ལྡན་གྱི་ཟབ་ཁྲིད་གསུང་ངག་
རིན་པོ་ཆེས་གཙོས་དབང་ཁྲིད་ལུང་མན་ངག་རྗེས་གནང་ སོགས་འཆད་པས་
སློབ་ཚོགས་མཐའ་ཡས་པ་སྨིན་པར་མཛད་ནས། མཁས་གྲུབ་ངག་དབང་དམ་
ཆོས། མཁན་ཆེན་བསོད་ནམས་དཔལ་འབྱོར་སོགས་བརྒྱུད་འཛིན་གྱི་མཁས་
གྲུབ་དམ་པ་མང་པོ་བསྐྱེད་པ་སོགས་བཤད་སྒྲུབ་གཉིས་ལྡན་གྱི་སྒོ་ནས་རྒྱལ་བའི་
བསྟན་པ་རིན་པོ་ཆེ་འདི་ཉིད་ཉི་མ་ཤར་བ་ལྟར་དར་ཞིང་རྒྱས་པར་མཛད་དེ།
ཞིང་འདིའི་ གདུལ་ བྱ་དེ་ ཙམ་ དུ་ གཟིགས་ ནས་ དགོངས་ པ་ གཞི་ དབྱིངས་སུ་
བསྡུས་པ་ཡིན་ནོ། །
༡
མཁས་གྲུབ་ཀུན་དགའ་བསོད་ནམས།
ཁོང་ནི་བོད་རབ་བྱུང་བཅུ་གཉིས་པའི་དཀྱིལ་དང་དུས་རབས་བཅོ་བརྒྱད་པའི་
དཀྱིལ་སྟོད་ཙམ་དུ་མདོ་སྨད་བྲག་མགོ་རྟ་དམར་ཞེས་པར་རིགས་རུས་ཕུན་སུམ་
ཚོགས་པའི་ ཁྱིམ་ རྒྱུད་ དུ་ངོ༌ མཚར་ བའི་ དགེ་ མཚན་ དུ་ མ་ དང་ བཅས་ ཏེ་ སྐུ་
འཁྲུངས། སྐུ་ན་ཆུང་ངུའི་དུས་ནས་དམ་པའི་བག་ཆགས་རང་ཆས་སུ་སད་ཅིང་
ཡི་གེ་འབྲི་ཀློག་སོགས་ཚེགས་མེད་དུ་མཁྱེན་པ་བྱུང༌། དེ་ནས་དལ་འབྱོར་གྱི་
རྟེན་ལ་རང་གཞན་གྱི་ཕན་བདེ་རླབས་པོ་ཆེ་བསྒྲུབ་པའི་ཆེད་དུ་དཔལ་ཨེ་ཝཾ་
ཆོས་ལྡན་ཡོན་ཏན་ རིན་ པོ་ ཆེ་ དུ་ མའི་འབྱུང་ གནས་ སུ་ བྱོན་ཏེ། ཆོས་ སྤྱོད་
འདོན་ཆོག རྒྱུད་ཆུང་ཆེན་པོ་བཞི། ཀུན་ཏུ་དགོས་པའི་གཞུང་བདུན་སོགས་
ལ་སྦྱངས་ བ་ མཐར་ ཕྱིན། དེ་ ལས་ སྔ་ གཞུག་ རྣམས་ སུ་ མཁན་ ཆེན་ འཇམ་
དབྱངས་དཀོན་མཆོག་གྲགས་པ། མཁས་གྲུབ་ངག་དབང་ཆོས་སྐྱོང་བཟང་པོ།
མཁས་གྲུབ་སངས་རྒྱས་གྲགས་པ་སོགས་ཆོས་ཀྱི་སྤྱན་དང་ལྡན་པའི་མཁས་ཤིང་
གྲུབ་པ་བརྙེས་པའི་དགེ་བའི་བཤེས་གཉེན་དུ་མ་སྤྱི་བོའི་ཅོད་པན་དུ་བཀོད་དེ།
རབ་འབྱམས་སྡེ་སྣོད་རྒྱུད་སྡེའི་ཉིང་ཁུ་སོ་བྱང་སྔགས་གསུམ་དང༌། གསུང་ངག་
187



is
ir
རིན་པོ་ཆེ་ སོགས་ ཟབ་ ཁྲིད་ དུ་མ་དང་། དགྱེས་ པ་ རྡོ་ རྗེ་ བཀའ་ བབས་ བཞི་
སོགས་དབང་རྗེས་གནང་བྱིན་རླབས་སྐོར་དུ་མ། དམ་པ་སྔ་མའི་བཀའ་འབུམ་
སོགས་ལུང་རྒྱུན་བཞུགས་རིགས་མཐའ་དག་ གསན་ཏེ། ཐོས་བསམ་གྱིས་སྒྲོ་
འདོགས་ལེགས་པར་བཅད་དེ། མཁས་པའི་གོ་འཕང་ལ་མངའ་དབང་འབྱོར།
ཐོས་དོན་སྒོམ་པས་ཉམས་མྱོང་གི་ཡོན་ཏན་གོང་འཕེལ་དུ་གྱུར་ནས་གྲུབ་པའི་ས་
མཐོར་གཤེགས་ཏེ། མཁས་གྲུབ་ངག་དབང་ཕུན་ཚོགས་དོན་གྲུབ་ཀྱི་གདན་
ཚབ་ཏུ་ དཔལ་ འོག་ མིན་ ཨེ་ ཝཾ་ཆོས་ ལྡན་ ཡོན་ ཏན་ རིན་ པོ་ ཆེ་དུ་མའི་འབྱུང་
གནས་ངོར་ཆེན་ཀུན་དགའ་བཟང་པོའི་ཆོས་ཀྱི་ཁྲི་ལ་ཞབས་ཀྱི་པད་མོ་ཉེ་བར་
བཀོད་ནས། གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་ཟབ་ཁྲིད་
ཡོངས་རྫོགས་ཚར་དུ་མ་དང༌། སྡོམ་པ་གསུམ་དང༌། དགེས་པ་རྡོ་རྗེའི་ཟབ་
ཁྲིད་དང་ བཅས་ པའི་ གདམས་ངག་ སོགས་ གང་ ལ་ གང་ འདོད་ ཀྱི་ སྨིན་ གྲོལ་
བསམ་གྱིས་མི་ཁྱབ་པ་བསྩལ་ཏེ། གདུལ་བྱ་རིགས་ཅན་སྣ་ཚོགས་སྲིད་པའི་མཚོ་
ལས་བསྒྲལ་ཏེ་ཐར་པའི་ གྲོང་ཁྱེར་མཆོག་ ཏུ་ཕྱིན་པ་དང་། མཁས་གྲུབ་ངག་
དབང་དམ་ཆོས་། མཁན་ཆེན་བསོད་ནམས་དཔལ་འབྱོར་ སོགས་ གསུང་གི་
བདུད་རྩི་བཞེས་པའི་སློབ་ཚོགས་བགྲང་ལས་འདས་པ་བསྐྲུན་ཏེ། རྒྱལ་བའི་
བསྟན་པ་ལ་སྟོན་པ་གཉིས་པ་ལྟ་བུར་གྱུར་ནས་རྒྱལ་བའི་བསྟན་པ་ཉིན་མོ་ལྟར་
དར་ཞིང་རྒྱས་པར་མཛད་ནས། དགོངས་པ་ཞི་དབྱིངས་སུ་སྐུ་གཤེགས་པ་ཡིན་
ir
ནོ། །
བྱམས་པ་ནམ་མཁའ་འཆི་མེད།
ཁོང་ནི་བོད་རབ་བྱུང་བཅུ་གསུམ་པའི་ཤིང་མོ་བྱ་ཡི་ལོ་སྟེ་སྤྱི་ལོ་1765ལོར་
གཙང་གི་གཡས་རུའི་ཉང་སྨད་ སའི་བྱེ་བྲག་རྩེན་རྒྱ་མཚོ་གླིང་དུ་ཡབ་བྲང་ཏི་
མཁས་པའི་རུས་ལས་མཆེད་པའི་རྟ་མགྲིན་དང༌། ཡུམ་ཡེ་ཤེས་ཀྱི་མཁའ་འགྲོ་
188



མའི་མཚན་དང་ལྡན་པ་སངས་སྒྲོལ་མ་གཉིས་ཀྱི་སྲས་སུ་ངོ་མཚར་བའི་ལྟས་དུ་
མ་དང་བཅས་ཏེ་སྐུ་འཁྲུངས་ཤིང་མཚན་དགྲ་འདུལ་དུ་གསོལ། དགུང་ལོ་དྲུག་
པར་ས་ལ་གནས་པའི་འོག་མིན་ཆེན་པོ་དཔལ་ཨེ་ཝཾ་ཆོས་ལྡན་གྱི་བླ་བྲང་ཐར་པ་
རྩེར་ཕེབས། གཟི་དྲུང་ཡིག་ཏུ་གྲགས་པས་འབྲི་ཀློག་སོགས་བརྡ་བསྟན་པ་ཙམ་
གྱིས་ཚེགས་མེད་དུ་མཁྱེན། དེ་ནས་དཔལ་ཨེ་ཝཾ་ཆོས་ལྡན་པའི་འདོན་ཚོགས་
ཡོངས་སུ་རྫོགས་པ་ཐུགས་འཛིན་དང༌། དེ་ དག་ གི་ གདངས་ དབྱངས་ དང་།
རྔ་དང་རོལ་མོའི་ཚོགས། ཐིག་རྡུལ་ཚོན་ལ་སོགས་པ་མདོར་ན་ཕྱག་ལེན་ཕྲ་མོ་
ཚུན་ཆད་ཀྱང་དཔྱིས་ཕྱིན་པར་མཛད། ལྷག་པར་དུ་བསྟན་བཅོས་ཆེན་པོ་སྡོམ་
གསུམ་རབ་དབྱེ། ཚུལ་གསུམ་མཛེས་རྒྱན་སོགས་ངོར་པའི་གཞུང་ཆུང་བཞིར་
གྲགས་པ་རྣམས་དང༌། རྒྱུད་སྡེའི་དུམ་བུ་བརྒྱ་བཅུ་གསུམ་པ་སོགས་ཀུན་ཏུ་
དགོས་པའི་ གཞུང་ བདུན་ དུ་ གྲགས་ པ་ རྣམས་ ཐུགས་ ལ་ བཟུང་ ནས་ རྒྱུགས་
འབུལ་སོགས་མཛད་ཅིང༌། དེ་རྣམས་ཀྱང་ཐུགས་ལ་བཟུང་ལོ་ཙམ་མ་ཡིན་པར་
ཚིག་དོན་གྱི་གོ་བ་དང༌། མཐའ་དཔྱོད་སོགས་དཔྱིས་ཕྱིན་པར་མཛད། དགུང་
ལོ་བདུན་པར་ལེགས་པར་གསུངས་པའི་ཆོས་འདུལ་རྒྱ་མཚོའི་ཕ་རོལ་ཏུ་སོན་པ་
ཁང་གསར་མཁན་རིན་པོ་ཆེ་ངག་དབང་ཆོས་སྐྱོང་བཟང་པོར་མཁན་པོ་ཞུས།
གཞན་ཡང་ལས་ཀྱི་སློབ་དཔོན་ལ་སོགས་པའི་དགེ་སློང་དུ་མ་དང་བཅས་པའི་
དབུས་སུ། དགེ་བསྙེན་གྱི་སྡོམ་པ་སྔོན་དུ་འགྲོ་བའི་སྒོ་ནས་ཁྱིམ་པའི་རྟགས་
ཐམས་ཅད་ལམ་གཞི་མདོའི་རྩྭ་ལྟར་དོར། རབ་ཏུ་བྱུང་བའི་རྟགས་རྣམས་བུང་
བས་སྦྲང་རྩི་ལེན་པ་བཞིན་དུ་ཡང་དག་པར་བླངས། དངོས་གཞི་དགེ་ཚུལ་གྱི་
སྡོམ་པ་རྣམ་པར་དག་པ་ལེགས་པར་བཞེས་ཏེ་ མཚན་བྱམས་ པ་ནམ་མཁའ་
བཟང་པོར་གསོལ། དགུང་ལོ་བཅུ་གཉིས་པར་རིགས་ཐམས་ཅད་ཀྱི་བདག་པོ་
དཔལ་ལྡན་རྡོ་རྗེ་སེམས་དཔའ་དང་དབྱེར་མ་མཆིས་པ་ཕན་ཁང་དབོན་རིན་པོ་
ཆེ་རིན་ཆེན་གྲུབ་པའི་དྲུང་དུ་ཐམས་ཅད་མཁྱེན་པ་དཀོན་མཆོག་ལྷུན་གྲུབ་པའི་
ཡིག་ཆ་རྣམས་ཀྱི་སྟེང་ནས་དཔལ་དགྱེས་པ་རྡོ་རྗེའི་རས་བྲིས་ཀྱི་དཀྱིལ་འཁོར་
189



ཆེན་པོར་རྒྱུ་དུས་ཀྱི་དབང་བསྐུར་བ་ལེགས་ པར་གསན་ནས་དགེ་ཚུལ་རྡོ་རྗེ་
འཛིན་པ་ཆེན་པོར་གྱུར། དགུང་ལོ་ཉི་ཤུ་པར་ས་ལ་གནས་པའི་འོག་མིན་ཆེན་
པོ་བོད་ཀྱི་རྡོ་རྗེ་གདན་དཔལ་ལྡན་ས་སྐྱའི་ཆོས་གྲྭ་ཆེན་པོར་ཕེབས་ཏེ། འགྲོ་
བའི་མགོན་པོ་ཆོས་རྒྱལ་འཕགས་པའི་གཟིམས་ཆུང་ལྷ་ཁང་བླ་བྲང་དུ་མཁན་པོ་
བསྟན་པ་རིན་པོ་ཆེའི་མངའ་བདག་བརྟན་མཁས་ཀྱི་ཡོན་ཏན་མང་པོ་ལ་མངའ་
དབང་བསྒྱུར་བའི་མཁན་ཆེན་བྱམས་པ་སྦྱིན་པ་བཀྲ་ཤིས་དཔལ་བཟང་པོ་དང༌།
ལས་ཀྱི་ སློབ་ དཔོན་ བསྟན་ པའི་ གསལ་བྱེད་ དམ་ པ་ བྱམས་ པ་ བསོད་ ནམས་
བཟང་པོ་སོགས་དད་པའི་དགེ་འདུན་བཅུ་ཙམ་གྱི་དབུས་སུ་བསྙེན་པར་རྫོགས་
པའི་དགེ་སློང་གི་ སྡོམ་ པ་རྣམ་ པར་ དག་ པ་ བཞེས་ པར་མཛད། དེ་ལས་ སྔ་
གཞུག་རྣམས་སུ་ཁང་གསར་མཁན་ཆེན་ངག་དབང་ཆོས་སྐྱོང་བཟང་པོ་དང་།
འཇམ་མགོན་ངག་དབང་ཀུན་དགའ་བློ་གྲོས་སོགས་ཡོངས་འཛིན་དམ་པ་བཅུ་
ཕྲག་ལྔ་ལྷག་ཙམ་ལས་ཕྱི་རིག་པའི་གནས་དང༌། ནང་སྡེ་སྣོད་གསུམ་དང་རྒྱུད་
སྡེ་བཞི་ལ་སོགས་པའི་ཆོས་ཀྱི་བདུད་རྩི་ངོམས་པ་མེད་པར་གསོལ་ཏེ། དེ་དག་
ཀྱང་ཐོས་ལོ་དང༌ ཤེས་ ལོ་ ཙམ་དུ་ མ་བཞག་ པར་ པསམ་བྱུང་ གི་ རིག་ པས་ སྒོ་
འདོགས་ཐམས་ཅད་ཡང་དང་ཡང་དུ་བཅད་ཅིང༌། སྒོམ་པས་ཐུགས་ཉམས་སུ་
བཞེས་པ་ལ་བརྟེན་ནས། ཐོས་བསམ་སྒོམ་གསུམ་གྱི་ཕ་རོལ་ཏུ་སོན་ཅིང་མཁས་
པའི་གྲགས་པ་བར་མེད་དུ་ཁྱབ་པར་གྱུར་ཏེ། དགུང་ལོ་ཉེར་ལྔ་པ་བོད་རབ་
བྱུང་བཅུ་ གསུམ་ པ་ ས་ མོ་བྱ་ ཡི་ ལོ་ སྟེ་ སྤྱི་ ལོ་ 1789ལོར་ རྒྱལ་ བས་ ལུང་ གིས་
བསྔགས་པའི་ངོར་ཆེན་རྡོ་ རྗེ་འཆང་ཆེན་པོའི་ཆོས་ཀྱི་ཁྲི་ འཕང་ མཐོན་པོར་
ཞབས་ཟུང་འཁོར་ལོའི་རེ་ཁ་རྣམ་པར་བཀོད་དེ་འཇིགས་པ་དང་བག་ཚ་བ་མེད་
པའི་གསུང་གི་གསང་བ་བསམ་གྱིས་མི་ཁྱབ་པ་དང་ལྡན་པའི་སྒོ་ནས། སྟོད་
མངའ་རིས། བར་ དབུས་ གཙང༌། སྨད་ མདོ་ ཁམས་ རྣམས་ ནས་ བྱོན་ པའི་
གདུལ་བྱ་རྣམས་ལ་དཔལ་གྲུབ་ཆེན་པོ་རུ་པའི་བཞེད་གཞུང་གསུང་ངག་རིན་པོ་
ཆེ་ལམ་འབྲས་བུ་དང་བཅས་པའི་ཆོས་ཀྱི་འཁོར་ལོ་མ་ལུས་པ་ཡོངས་སུ་རྫོགས་
190



པ་དང་། དབང་བྱིན་རླབས། རྗེས་གནང་རིག་གཏད་ལ་སོགས་པ་ཤིན་ ཏུ་
མང་པོས་གདུལ་བྱ་མ་སྨིན་པ་རྣམས་སྨིན་པ་དང༌། སྨིན་པ་རྣམས་གྲོལ་བའི་
ལམ་ལ་འགོད་པ་དང༌། ཐམས་ཅད་ཀྱང་བསྟན་པའི་རྩ་བ་སོ་སོར་ཐར་པའི་
སྡོམ་པ་ལ་གནས་པར་མཛད་དོ། ། དེ་ནས་དགུང་ལོ་ཉེར་དགུ་པ་ཆུ་གླང་ལོར་
ཉིད་ཀྱི་ གདན་ ཚབ་ ཏུ་ མཁས་ གྲུབ་ ངག་ དབང་ དམ་ ཆོས་ མངའ་ གསོལ་ ཏེ།
དགུང་ལོ་སུམ་ཅུ་པ་ཤིང་ཕོ་སྟག་གི་ལོར་ཨེ་ཝཾ་ཆོས་ལྡན་ནས་བཏེག་སྟེ་ལམ་བར་
དུ་འཁོད་པའི་འགྲོ་བ་འགའ་ཞིག་གིའང་རེ་བའི་ཤིང་རྟ་ཡོངས་སུ་བཀང་སྟེ་སྡེ་
དགེའི་ལྷུན་གྲུབ་སྟེང་གི་རྒྱལ་ཁབ་ཆེན་པོ་ཕྱོགས་ཐམས་ཅད་ལས་རྣམ་པར་རྒྱལ་
བར་ཕེབས། དེ་ནས་བཟུང་སྟེ་དགུང་ལོ་ཞེ་གཅིག་པ་ཤིང་མོ་གླང་གི་ལོའི་བར་
ལོ་བཅུ་གཅིག་གི་བར་དུ་ཁམས་སུ་བཞུགས་ཏེ། གདུལ་བྱ་རང་རང་གི་མོས་པ་
དང་མཐུན་པའི་ཐུན་མོང་དང་ཐུན་མོང་མ་ཡིན་པའི་ཆོས་ཀྱི་འོད་ཟེར་ཆེན་པོ་
རབ་ཏུ་སྐྱེས་ཏེ་རྒྱལ་བའི་བསྟན་པ་རིན་པོ་ཆེ་ཕྱོགས་ཐམས་ཅད་དུ་དར་ཞིང་
རྒྱས་པར་མཛད་དོ། ། དེ་ལྟར་མཚུངས་པ་མེད་པའི་ཆོས་ཀྱི་རྗེ་འདི་ཉིད་ཀྱིས།
ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་དུ་མ་བསྐོར་བས། སྟོད་མངའ་རིས།
བར་དབུས་གཙང་། སྨད་མདོ་ཁམས་རྣམས་སུ་སློབ་ཚོགས་མཐའ་ཡས་པ་བྱུང་
མོད། དེ་ལས་འདིར་མདོ་ཙམ་བརྗོད་ན། དཔལ་ཨེ་ཝཾ་ཆོས་ལྡན་གྱི་ཆོས་ཀྱི་ཁྲི་
ལ་ཞབས་ཀྱི་པད་མོ་བཀོད་དེ་སྡེ་སྣོད་རྒྱ་མཚོའི་དོན་སྨྲ་བ་མཁན་ཆེན་བྱམས་པ་
བསོད་ནམས་དཔལ་འབྱོར། མཁན་ཆེན་རྡོ་རྗེ་འཆང་བྱམས་པ་ཀུན་དགའ་
བསྟན་འཛིན་བཀྲ་ཤིས་གྲགས་པ་རྒྱལ་མཚན་དཔལ་བཟང་པོ། མཁན་ཆེན་རྡོ་
རྗེ་འཆང་རྣལ་འབྱོར་འཇམ་དཔལ་བཟང་པོ། ཤར་ཆེན་ངག་དབང་བསྟན་
པའི་རྒྱལ་མཚན། ཕན་ཁང་ཞབས་དྲུང་རིན་པོ་ཆེ་ངག་དབང་བསྟན་པ་རིན་པོ་
ཆེ་སོགས་མདོར་ན་ཞལ་སློབ་ཀྱང་མཁས་བཙུན་བཟང་གསུམ་འཛོམས་པ་ནམ་
མཁའི་སྐར་ཚོགས་ལྟར་བྱུང་ཞིང༌། དེ་རྣམས་ཀྱིས་ཀྱང་འཆད་རྩོད་རྩོམ་གསུམ་
ལ་སོགས་པའི་སྒོ་ནས་སངས་རྒྱས་ཀྱི་བསྟན་པ་སྤྱི་དང་བྱེ་བྲག་ཐམས་ཅད་དར་
191



ཞིང་རྒྱས་པར་མཛད་པ་མ་ཟད། རྩོམ་པ་ལེགས་བཤད་ཀྱི་ཕྲེང་བ་གསར་དུ་
སྤེལ་བའི་སྐོར་ལ་ཡང་། གསོལ་འདེབས་ཀྱི་སྐོར་དང་། ཨེ་ཝཾ་པའི་སྐོང་གསོའི་
དབྱངས་དང་རྔ་ཚིག་གི་རྣམ་གཞག་རྒྱལ་བསྟན་མཛེས་པའི་རྒྱུན་མཆོག་དང༌།
ལེགས་ལྡན་སྟག་ཞོན་གྱི་བསང་མཆོད། སྒྲོལ་མ་གཡུ་མདོག་དང་། སད་ཟློག་
གི་ཆོག་སྒྲིག་སོགས་རྗེས་འཇུག་གདུལ་བྱའི་གསོས་སུ་བཞག་ཅིང་། གཞན་ཡང་
དམ་པ་འདི་ཉིད་ཀྱིས་དངུལ་སྲང་ལྔ་བཅུ་ལས་གྲུབ་པའི་འཇམ་དབྱངས་དཀར་
པོའི་སྐུ་དང༌། གསེར་ཟངས་ལས་གྲུབ་པའི་བྱང་སེམས་ཉེ་བའི་སྲས་བརྒྱུད་ལ་
སོགས་པའི་གསེར་སྐུ་དུ་མ་དང༌། གསུང་རྟེན་དུ་གླེགས་བམ་བྲིས་མ་པོད་བཅོ་
ལྔ་དང༌། སྤར་མ་སྤུས་ཤིན་ཏུ་དག་པ་པོད་བདུན་ཅུ་ལྷག་དང་། ཐུགས་ཀྱི་རྟེན་
དུ་ཁང་བུ་བརྩེགས་པའི་མཆོད་རྟེན་སོགས་རྟེན་བཞེངས་དུ་མ་དང༌། དབུས་
གཙང་གི་བླ་མ་དགེ་འདུན་པ་རྣམས་ལ་བསྙེན་བཀུར་སྟོབ་པ་སོགས་རྣམ་དཀར་
གྱི་ཕྲིན་ལས་བཟང་པོས་བསྟན་འགྲོའི་དོན་རྒྱ་ཆེར་མཛད་དེ། སླར་དགུང་ལོ་ཞེ་
བཞི་པར་མདོ་ཁམས་སྡེ་དགེའི་རྒྱལ་ཁབ་ཏུ་བྱོན་ནས་བསྟན་འགྲོའི་དོན་རྒྱ་ཆེར་
བསྒྲུབས་ནས། མཐར་དགུང་གྲངས་ལྔ་བཅུ་ང་དྲུག་པ་བོད་རབ་བྱུང་བཅུ་བཞི་
པའི་ལྕགས་ཕོ་འབྲུག་གི་ལོ་སྟེ་སྤྱི་ལོ་1820ལོར་སྡེ་དགེའི་ལྷུན་གྲུབ་སྟེང་གི་ཕན་
གླིང་བླ་བྲང་དུ་དགོངས་པ་ཞི་དབྱིངས་སུ་བསྡུས་པ་ཡིན་ནོ། །
མཁས་གྲུབ་ངག་དབང་དམ་ཆོས།
ཁོང་ནི་ བོད་ རབ་ བྱུང་ བཅུ་ གསུམ་ པའི་ དཀྱིལ་ དང་ དུས་ རབས་ བཅོ་
བརྒྱུད་པའི་དུས་སྨད་ཙམ་དུ་རོང་ཡུལ་ཕོ་ སྒང་སྟེང་དུ་རིགས་རུས་ཕུན་སུམ་
ཚོགས་པའི་ཁྱིམ་རྒྱུད་དུ་ངོ་མཚར་བའི་ལྟས་དུ་མ་དང་བཅས་ཏེ་གཟུགས་སྐུ་ཆུ་
ཤེལ་གྱི་དབང་པོ་མངོན་པར་བཀྲ། སྐུ་ཚེ་དུ་མ་ནས་དམ་པའི་ཆོས་ལ་སྤྱོད་པའི་
འབྲས་རྟགས་སུ་སྐུ་ན་ཆུང་ངུའི་དུ་ནས་ཐེག་ཆེན་གྱི་རིགས་སད་ཅིང་། ཀློག་
192



སོགས་བསླབ་པས་ཚེགས་མེད་དུ་མཁྱེན་པ་བྱུང༌། དད་དང་ངེས་འབྱུང་གིས་
རྒྱུད་བསྐུལ་ཏེ་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་
སུ་བྱོན་ཏེ། རྒྱུད་ཆུང་བཞི་དང་ཀུན་ ཏུ་དགོས་ པའི་ གཞུང་བདུན་སོགས་ལ་
མཁྱེན་རབ་ཀྱི་པད་མོ་རྣམ་པར་བཞད། དེ་ལས་སྔ་གཞུག་རྣམས་སུ་མཁན་ཆེན་
སངས་རྒྱས་ གྲགས་ པ་ ལས་ བསྙེན་ པར་རྫོགས། བྱང་ ཆུབ་ མཆོག་ ཏུ་ ཐུགས་
བསྐྱེད། སྨིན་གྲོལ་གསེར་འགྱུར་རྩིས་སྒོ་གསུམ་ལྷ་སྔགས་ཡེ་ཤེས་ཀྱི་རང་བཞིན་
དུ་བསྒྱུར། གཞན་ཡང་མཁས་གྲུབ་ངག་དབང་ཕུན་ཚོགས་དོན་གྲུབ། མཁས་
གྲུབ་ཀུན་དགའ་བསོད་ནམས། ཐར་རྩེ་མཁན་ཆེན་འཆི་མེད་ སོགས་མཁས་
ཤིང་གྲུབ་པ་བརྙེས་པའི་སྐྱེས་ཆེན་དམ་པ་དུ་མའི་ཞབས་རྡུལ་སྤྱི་བོར་བླངས་ནས་
སྨིན་བྱེད་ཀྱི་དབང་དང་། གྲོལ་བྱེད་ཀྱི་ཁྲིད། རྒྱབ་བརྟེན་ལུང་གི་སྐོར་སོགས་
ཐོས་པའི་རྒྱ་མཚོའི་ཕ་རོལ་ཏུ་སོན། ཐོས་དོན་ཡང་དང་ཡང་དུ་སྒོམ་པའི་སྒོ་
ནས་ ཉམས་ སུ་ བླངས་ བས་ གྲུབ་ པའི་ རྟགས་ མཚན་ དུ་ མ་ མངོན་ དུ་ གྱུར་ཏེ།
མཁས་གྲུབ་གཉིས་ལྡན་གྱི་གོ་འཕང་ལ་མངའ་དབང་འབྱོར། . དེ་ནས་མཁན་
ཆེན་བྱམས་པ་ནམ་མཁའ་འཆི་མེད་ཀྱི་གདན་ཚབ་ཏུ་ཆོས་སྲིད་ལུགས་བཟང་གི་
མངོན་པར་མཐོ་བའི་ཁྲི་ལ་ཞབས་ཟུང་གཡོ་བ་མེད་པར་ བཀོད་དེ། འཁོར་
འདུས་པ་རྒྱ་མཚོ་ལྟ་བུ་ལ་གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་
དབང་ལུང་ཁྲིད་སོགས་ཀྱི་སྐོར། རྒྱུད་སྡེ་བཞིའི་སྨིན་གྲོལ་གྱི་རྒྱུན་གང་བཞུགས།
སོ་བྱང་གི་ སྡོམ་ པ་ སོགས་ ཟང་ཟིང་མེད་པའི་ཆོས་ཀྱི་སྦྱིན་པ་དུ་མ་བསྩལ་ཏེ།
སློབ་ཚོགས་མཐའ་ཡས་པ་ཚིམ་པར་མཛད་ཅིང༌། གསུང་གི་གསང་བའི་བདུད་
རྩི་བཞེས་པའི་ཆོས་ཀྱི་སྲས་ངག་དབང་བློ་གྲོས་བཟང་པོ། ཡོངས་འཛིན་དཔལ་
ལྡན་ཆོས་ ཀྱི་ རྒྱལ་ མཚན་ སོགས་ སྟོད་ མངའ་རིས། སྨད་ མདོ་ ཁམས། བར་
དབུས་གཙང་གི་ཕྱོགས་རྣམས་སུ་བཞུགས་པའི་རང་ལུགས་ཀྱི་ཆོས་སྡེ་སོ་སོའི་བླ་
མ་སློབ་དཔོན་ལུང་དང་རྟོགས་པའི་ཡོན་ཏན་ཕུལ་དུ་བྱུང་བ་དང་ལྡན་པའི་
མཁས་བཙུན་བཟང་གསུམ་གྱི་སློབ་མ་ནམ་མཁའི་སྐར་ཚོགས་ལྟར་བྱུང་ནས་།
193



བཤད་སྒྲུབ་འཁོར་ལོ་གཉིས་ལྡན་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་འདབ་
བརྒྱའི་ཚལ་དུ་ཉི་ཟེར་ཕོག་པ་ལྟར་རྒྱས་པར་མཛད་པ་པ་ཡིན་ནོ། །
མཁན་ཆེན་བསོད་ནམས་དཔལ་འབྱོར།
ཁོང་ནི་ བོད་ རབ་ བྱུང༌ བཅུ་ གསུམ་ པའི་ དཀྱིལ་ དང་ དུས་ རབས་ བཅོ་
བརྒྱད་པའི་དཀྱིལ་སྨད་ཙམ་དུ་མདོ་སྨད་ལི་ཐང་གི་མོ་ལ་གཤིས་ཞེས་པ་ཡུལ་གྱི་
དགེ་བཅུ་ཕུན་སུམ་ཚོགས་པ་དུ་མས་མངོན་པར་མཐོ་བའི་གནས་སུ་རིགས་རུས་
ཡོན་ཏན་གྱིས་མངོན་པར་མཐོ་བའི་ཁྱིམ་རྒྱུད་དུ་ངོ་མཚར་བའི་དགེ་མཚན་དུ་མ་
དང་བཅས་ཏེ་སྐུ་འཁྲུངས། སྐུ་ཆུང་ངུའི་དུས་ནས་བྱིས་པའི་སྤྱོད་པ་ལས་རིང་
དུ་འདས་ཤིང་དད་པ་དང་སྙིང་རྗེ་ཤེས་རབ་སོགས་ཡོན་ཏན་གྱི་རྩ་བ་རབ་ཏུ་
བརྟན་ཞིང༌། ཡི་གེ་འབྲི་ཀློག་སོགས་ཚེགས་མེད་དུ་མཁྱེན་པ་བྱུང༌། དེ་ནས་
དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་ཀྱི་ཆོས་གྲྭར་
ཞུགས་ཏེ། རྒྱུད་ཆུང་བཞི་དང༌། ཀུན་ ཏུ་ དགོས་པའི་གཞུང་བདུན་ སོགས་
ཐུགས་འཛིན་མཛད་ ཅིང་ མཁྱེན་ རབ་ ཀྱི་པད་མོ་རྒྱས། སྔ་གཞུག་རྣམས་ སུ་
མཁས་གྲུབ་ངག་དབང་ཕུན་ཚོགས་དོན་གྲུབ། མཁན་ཆེན་ཀུན་དགའ་བསོད་
ནམས། མཁན་ཆེན་ནམ་མཁའ་འཆི་མེད་སོགས་མཁས་ཤིང་གྲུབ་པ་བརྙེས་
པའི་དགེ་བའི་བཤེས་གཉེན་དུ་མའི་ཞབས་རྡུལ་སྤྱི་བོར་བླངས་ནས། སྡོམ་པ་
གསུམ་དང༌། གསུང་ངག་རིན་པོ་ཆེ་ལམ་འབྲས་བུ་དང་བཅས་པས་གཙོས་མདོ་
སྔགས་རྒྱུད་སྡེ་རབ་འབྱམས་ལ་ ཐོས་བསམ་གྱིས་སྒྲོ་འདོགས་བཅད་དེ། ཐོས་
པའི་ཕ་རོལ་ ཏུ་ སོན། དཔལ་ དགྱེས་ པ་ རྡོ་ རྗེ་ སོགས་ ཡི་ དམ་ དུ་ མའི་ བསྐྱེད་
རྫོགས་ལ་དབང་འབྱོར་བའི་སུམ་ལྡན་རྡོ་རྗེ་འཛིན་པ་ཆེན་པོར་གྱུར་ཏེ། མཁས་
གྲུབ་གཉིས་ལྡན་གྱི་གོ་འཕང་ལ་མངའ་དབང་འབྱོར། མཁས་གྲུབ་ངག་དབང་
དམ་ཆོས་ཀྱི་གདན་ཚབ་ཏུ་ཁྱབ་བདག་རྡོ་རྗེ་འཆང་གི་ཁྲི་ལ་མངའ་གསོལ་ཏེ།
194



གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་ཁྲིད་ལུང་མན་ངག་གིས་
མཚོན་རབ་བྱུང་བསྙེན་རྫོགས། བྱང་ཆུབ་སེམས་བསྐྱེད་ཀྱི་ཆོ་ག སྔགས་ཀྱི་
སྨིན་གྲོལ་སོགས་སྡོམ་པ་གསུམ་ཆ་ལག་དང་བཅས་པས་འོས་སུ་གྱུར་པའི་གདུལ་
བྱ་ཐམས་ཅད་ཡང་དག་པའི་ལམ་ལ་དཀྲི་བར་མཛད་དེ། གསུང་ལས་སྐྱེས་པའི་
ཆོས་ཀྱི་ སྲས་ མཁན་ ཆེན་ ཀུན་ དགའ་ བསྟན་ འཛིན། མཁས་ གྲུབ་ བྱམས་ པ་
དཔལ་ལྡན་བཟང་པོ་སོགས་མཁས་གྲུབ་གཉིས་ལྡན་གྱི་སློབ་ཚོགས་བགྲང་ལས་
འདས་པ་སྨིན་པར་མཛད་ནས། ཆོས་སྲིད་ལུགས་བཟང་གི་ཕྲིན་ལས་རབ་ཏུ་
རྒྱས་པས་བསྟན་འགྲོའི་དོན་རྒྱ་ཆེར་བསྒྲུབ་པ་ཡིན་ནོ། །
བྱམས་པ་ཀུན་དགའ་བསྟན་འཛིན།
ཁོང་ནི་བོད་རབ་བྱུང་བཅུ་གསུམ་པའི་མེ་ཕོ་སྤྲེལ་གྱི་ལོ་སྟེ་སྤྱི་ལོ་1776ལོར་
དཔལ་ཨེ་ཝཾ་ཆོས་ལྡན་དང་ཉེ་བའི་སའི་ཆ་རྩེ་ན་རྒྱ་མཚོ་གླིང་ཞེས་པར་ཡབ་བྲང་
ཏི་མཁས་པའི་རིགས་ལས་བྱོན་པའི་པད་མ་དོན་གྲུབ་དང། ཡུམ་པད་མ་བུ་
ཁྲིད་གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས་ཤིང་
མཚན་པད་མ་རྡོ་རྗེར་གསོལ། དམ་པ་འདི་ཉིད་སྐུ་ན་ཆུང་ངུའི་དུས་ནས་རྒན་
ལ་གུས་པ། གཞོན་ལ་བྱམས་པ་སོགས་ཡ་རབས་ཀྱི་སྤྱོད་པས་སྐྱེ་དགུ་ ཐམས་
ཅད་ཤིན་ཏུ་ངོ་མཚར་བའི་གནས་སུ་གྱུར། དེ་ནས་ནར་སོན་པ་ན་ཡོན་ཏན་
རིན་པོ་ཆེ་དུ་མའི་འབྱུང་གནས་དཔལ་ཨེ་ཝཾ་ཆོས་ལྡན་གྱི་བླ་བྲང་ཐར་པ་རྩེར་
ཕེབས། མཁན་ཆེན་རྡོ་རྗེ་འཆང་བྱམས་པ་ནམ་མཁའ་འཆི་མེད་ཀྱི་ཞབས་པད་
ལེགས་པར་བསྙེན་ཅིང༌། གུས་པའི་ཀུན་སྤྱོད་ཀྱིས་མཉེས་པར་བྱས་ཏེ་ཡི་གེའི་
ཕྱི་མོ་ནས་བཟུང་འབྲི་ཀློག་སོགས་བཀའ་དྲིན་ཞུས་པ་ཙམ་གྱིས་ཚེགས་མེད་དུ་
མཁྱེན། དེ་ནས་ངོར་ པའི་ གཞུང་ཆུང་བཞིར་ གྲགས་ པ་ དང༌། སྣང་གསུམ་
མཛེས་རྒྱན། རྒྱུད་གསུམ་མཛེས་རྒྱན་སོགས་ཐུགས་འཛིན་གནང་སྟེ་རྒྱུགས་
195



འབུལ་མཛད། དགུང་ལོ་བཅོ་ལྔ་པར་ངེས་པར་འབྱུང་བའི་ཐུགས་ཀྱི་ཀུན་སློང་
རྣམ་པར་དག་པས་ཀུན་ནས་བསླངས་ཏེ། འདུལ་འཛིན་ཡོངས་ཀྱི་གཙུག་རྒྱན་
ཁུ་བོ་མཁན་ཆེན་བྱམས་པ་ནམ་མཁའ་འཆི་མེད་ཀྱིས་མཁན་པོ་མཛད་དེ། དགེ་
སློང་གྲངས་ཚང་གི་དབུས་སུ་རབ་བྱུང་དགེ་ཚུལ་གྱི་སྡོམ་པ་ཡང་དག་པར་བཞེས།
དགུང་གྲངས་བཅོ་བརྒྱད་པར་དཔལ་ལྡན་ཨེ་ཝཾ་བླ་བྲང་གཞུང་དུ་བརྟན་མཁས་
ཡོན་ཏན་དུ་མ་ལ་མངའ་དབང་བསྒྱུར་བ་བྱམས་པ་ནམ་མཁའ་འཆི་མེད་བཀྲ་
ཤིས་གྲགས་པ་རྒྱལ་མཚན་དཔལ་བཟང་པོས་མཁན་པོ་དང་། ལས་ཀྱི་ སློབ་
དཔོན་རིན་ པོ་ ཆེ་ ངག་ དབང་ དམ་ ཆོས་ སོགས་ དད་ པའི་ དགེ་འདུན་ བཅུའི་
དབུས་སུ་བསྙེན་པར་རྫོགས་པའི་དགེ་སློང་གི་སྡོམ་པ་ཡང་དག་པར་བཞེས། དེ་
ལས་སྔ་གཞུག་རྣམས་སུ་བསྟན་པའི་སྣང་བྱེད་དམ་པ་འདམ་ཐོག་ཆོས་རྗེ་བླ་མ་
རིན་ཆེན་གྲགས། མཁན་ཆེན་ངག་དབང་དམ་ཆོས། མཁས་བཙུན་བཟང་
གསུམ་གྱི་ཡོན་ཏན་ལ་མངའ་དབང་འབྱོར་བ་ཕན་ཁང་དཔལ་ལྡན་རིན་ཆེན་
ཆོས་མཛོད། མཁན་ཆེན་ནམ་ མཁའ་ འཆི་ མེད་ སོགས་ མཁས་ ཤིང་གྲུབ་པ་
བརྙེས་པའི་ ཡོངས་ འཛིན་ དགེ་ བའི་ བཤེས་ གཉེན་ ཉི་ ཤུ་ རྩ་ ལྔ་ བསྟེན་ ནས། །
གསུང་ངག་རིན་པོ་ཆེ་ལམ་འབྲས་བུ་དང་བཅས་པ་དཔལ་ལྡན་ས་སྐྱ་པའི་སྙན་
བརྒྱུད་ཀྱི་གདམས་པ་རྒྱ་མཚོ་ལྟ་བུར་གསན་པ་རྣམས་ཀྱང་ཚིག་དོན་དང་ཕྱག་
ལེན་ཕྲ་མོ་དག་ཀྱང་འཁྲུལ་མེད་དུ་མཁྱེན། དཔལ་དགྱེས་པ་རྡོ་རྗེའི་བསྙེན་པ་
ལན་གཉིས་དང༌། མགོན་པོ་ཆེ་ཆུང་སོགས་ཀྱི་བསྙེན་སྒྲུབ་མཐར་ཕྱིན་པར་
མཛད་པས་ཡི་དམ་ལྷག་པའི་ལྷས་དངོས་གྲུབ་གནང་བ་དང༌། ཆོས་སྐྱོང་སྲུང་
མས་ཕྲིན་ལས་སྒྲུབ་པའི་མཚན་མ་མང་པོས་ཐུགས་རྒྱུད་གཏམས། ཐུབ་དབང་
གནས་བརྟན་བཅུ་དྲུག་དང་། སློབ་དཔོན་སངས་རྒྱས་གཉིས་པ་སོགས་ཀྱིས་
དགྱེས་པའི་འཛུམ་ཞལ་བསྟན། མཁས་གྲུབ་གཉིས་ལྡན་གྱི་གོ་འཕང་ལ་མངའ་
དབང་འབྱོར། དགུང་ལོ་སོ་དྲུག་པ་བོད་རབ་བྱུང་བཅུ་བཞི་པའི་ལྕགས་མོ་ལུག་
གི་ལོ་སྟེ་སྤྱི་ལོ་1811ལོར་རྗེ་རྡོ་རྗེ་འཆང་གི་ཆོས་ཀྱི་ཁྲི་ལ་ཞབས་སེན་བཀོད་མ་
196



ཐག་ནས་གསུང་ངག་རིན་པོ་ཆེའི་ཆོས་ཀྱི་འཁོར་ལོ་བསྐོར་བའི་དབུ་བཙུགས་པ་
ནས་བཟུང་སྟེ་ལོ་བཅུའི་བར་དུ་སྟོད་མངའ་རིས། བར་དབུས་གཙང་། སྨད་
མདོ་ཁམས་རྣམས་ནས་གདུལ་བྱ་སྐལ་བ་དང་ལྡན་པ་རྫོགས་ལྡན་ཀྱི་སྤྲིན་ཕུང་
བཞིན་དུ་འདུས་པ་རྣམས་ལ། རྒྱལ་བའི་བསྟན་པ་ཡོངས་རྫོགས་ཀྱི་ཉམས་ལེན་
དུ་གྱུར་པ་གྲུབ་ཆེན་བི་རུ་པའི་ཐུགས་བཅུད་གསུང་ངག་རིན་པོ་ཆེ་ལམ་འབྲས་
བུ་དང་བཅས་པའི་སྔོན་འགྲོ་སྣང་གསུམ་གྱི་ཁྲིད་དང༌། བརྒྱུད་པ་གཉིས་ལྡན་
གྱི་སེམས་བསྐྱེད་དང་དབང་གི་མངོན་པར་རྟོགས་པ་བརྒྱད་དང་ལྡན་པའི་རྒྱུ་
དུས་ཀྱི་དབང་བསྐུར་བ་དང་། ལམ་གྱི་དངོས་གཞི་རྒྱུད་གསུམ་གྱི་ཁྲིད་དང་།
དེ་དག་གི་སྐབས་སུ་ལམ་དུས་ཀྱི་དབང་དང༌། ཆ་ལག་ཏུ་གཏོགས་པའི་བྱིན་
རླབས་རྣམས་དང༌། རྒྱབ་བརྟེན་གྱི་ལུང་དང་བཅས་པ་ཤིན་ཏུ་རྒྱས་པར་བསྩལ་
ཞིང་། བསྟན་པ་རིན་པོ་ཆེའི་གཞིའམ་རྩ་བ་ལྟ་བུར་གྱུར་པའི་དགེ་བསྙེན་དང༌།
དགེ་ཚུལ། དགེ་སློང་གི་སྡོམ་པ་རྣམས་རིམ་པ་བཞིན་དུ་འབོགས་པར་མཛད།
དགུང་ལོ་ཞེ་དྲུག་ པར་བསྟན་པའི་སྣང་བྱེད་ ཁང་གསར་ངག་དབང་བློ་ གྲོས་
བཟང་པོ་པ་རྒྱལ་བ་གཉིས་པའི་ཆོས་ཀྱི་ཁྲི་ཆེན་པོར་བཀྲ་ཤིས་པའི་ཆོ་ག་དང་
བཅས་པས་ཡོངས་སུ་མངའ་གསོལ། སྡེ་དགེ་ཆོས་རྒྱལ་ཆེན་པོས་ལན་གཉིས་སུ་
སྤྱན་དྲངས་ཏེ་འབྲེལ་ཚད་དོན་ལྡན་གྱི་ཕྲིན་ལས་བསྐྱངས། ཆོས་རྒྱལ་ཆེན་པོ་ལ་
བསྙེན་པར་རྫོགས་པའི་དགེ་སློང་གི་སྡོམ་པ་བསྩལ། དེ་ལྟར་སྔ་ཕྱིར་དམ་པ་
འདི་ཉིད་ཀྱིས་ལམ་འབྲས་ཚོགས་བཤད་ཚར་བཅུ་དང་། སློབ་བཤད་ཚར་བཞི།
རྡོ་རྗེ་ ཕྲེང་ བ་ ཚར་ གཉིས་ སོགས་ ཆོས་ ཀྱི་ འཁོར་ ལོ་ བར་ མེད་ དུ་ བསྐོར་ ཏེ།
གསུང་གི་ གསང་ བ་ འཛིན་ པའི་ ཐུགས་ སྲས་ གངས་ ལྗོངས་ སྐྱེ་ དགུའི་ སྐྱབས་
གཅིག་ས་སྐྱ་འཁོན་གྱི་ གདུང༌ རྒྱུད་ དུ་ འཁྲུངས་ པ་ ལྔ། རྒྱལ་ བའི་ ལུང་ གིས་
བསྔགས་པའི་ངོར་ཆེན་རྡོ་རྗེ་འཆང་གི་ཆོས་ཀྱི་ཁྲི་ལ་ཞབས་སེན་རྣམ་པར་བཀོད་
པ་དྲུག འཇིག་རྟེན་ཁམས་ན་འགྲན་ཟླ་དང་བྲལ་བའི་མཁས་པ་ཆེན་པོ་འཛམ་
གླིང་མཛེས་པར་བྱེད་པ་རྒྱན་ལྔ། ཀུན་མཁྱེན་ཨེ་ཝཾ་པ་ཆེན་པོའི་རིང་ལུགས་
197
， ༤...-...-
-༔ -
-
， ， ， ༤༠** ཆ
་ལ་



འཛིན་སྐྱོང་སྤེལ་གསུམ་བྱེད་པ་ལ་ རབ་ ཏུ་ཆས་པའི་ ཞབས་དྲུང་རྣམ་ བརྒྱུད།
བསྟན་པ་སྟོབས་ཀྱིས་འཛིན་པ་ཆོས་རྒྱལ་ཆེན་པོ་ཡབ་སྲས་བཞི་དང༌། འཇམ་
དབྱངས་མཁྱེན་བརྩེའི་དབང་པོ་སོགས་མཁས་པའི་གཙུག་རྒྱན། གྲུབ་པའི་ཁྱུ་
མཆོག་གསེར་རི་ལྟ་བུ་དུ་མ་བསྐྲུན་པ་མ་ཟད།. གསང་འདུས་མི་བསྐྱོད་པའི་ཆོ་
ག་ནག་འགྲོས་ མ་ དང༌། སྡེ་དགེའི་ གཞི་ བདག་འབྲི་ གཉན་ གདོང་ གི་ བསང་
མཆོད་དང༌། ཁམས་ཕྱོགས་ ཀྱི་དགོན་སྡེ་འགའ་ ཞིག་ གི་ བཅའ་ ཡིག ཞལ་
གདམས་དང༌། གསོལ་ འདེབས་ སོགས་ རྗེས་ འཇུག་ གདུལ་ བྱའི་ གསོས་ སུ་
བཞག་ཅིང་། གཞན་ཡང་བཅོམ་ལྡན་འདས་ཀུན་རིག་རྣམ་པར་སྣང་མཛད་
ཀྱིས་མཚོན་གསེར་ཟངས་ལས་གྲུབ་པའི་སྐུ་བརྒྱ་ཕྲག་གཅིག་དང་། ལམ་འབྲས་
བླ་མ་བརྒྱུད་པའི་ཞལ་ཐང་གིས་མཚོན་ཞལ་ ཐང་ལྔ་བཅུ་ལྷག་དང་། གསུང་
རྟེན་ཉེ་བར་མཁོ་བའི་ཕྱག་དཔེ་བྲིས་མ་དང་ སྤར་ མ་པོད་སུམ་ཅུ་ལྷག་དང༌།
ཐུགས་རྟེན་ཁང་བརྩེགས་མཆོད་རྟེན་གཉིས་དང༌། གཞན་ཡང་མཆོད་པའི་ཡོ་
བྱད་དུ་མ་དང་། དཀོན་མཆོག་གི་མཆོད་པ་དང་དགེ་འདུན་གྱི་བསྙེན་བཀུར་
སོགས་རྣམ་དཀར་གྱི་ཕྲིན་ལས་བཟང་པོ་རྒྱ་ཆེར་སྤེལ་ཏེ། མཐར་དགུང་གྲངས་
བརྒྱད་ཅུ་གྱ་བདུན་པ་ བོད་ ར་བ་བྱུང་བཅུ་བཞི་པའི་ཆུ་ཕོ་ཁྱི་ ཡི་ ལོ་ སྟེ་ སྤྱི་ལོ་
1862ལོར་གཟུགས་སྐུའི་བཀོད་པ་ཆོས་དབྱིངས་སུ་བསྡུས་པ་ཡིན་ནོ། །
མཁན་ཆེན་ངག་དབང་བློ་གྲོས་བཟང་པོ།
ཁོང་ནི་བོད་རབ་བྱུང་བཅུ་གསུམ་པའི་སྨད་དང་དུས་རབས་བཅོ་བརྒྱད་
པའི་དུས་སྨད་ཙམ་དུ་རིགས་རུས་ཕུན་སུམ་ཚོགས་པའི་ གདུང་ རྒྱུད་ ཁང་སར་
མཁན་རིན་པོ་ཆེ་ངག་དབང་ཆོས་སྐྱོང་བཟང་པོའི་དབོན་རིགས་སུ་ངོ་མཚར་
བའི་ལྟས་དུ་མ་དང་བཅས་ཏེ་གཟུགས་སྐུ་ཆུ་ཤེལ་གྱི་དབང་པོ་མངོན་པར་བཞད།
སྐུ་ན་ཆུང་ངུའི་དུས་ནས་དམ་པའི་བག་ཆགས་རང་ཆས་སུ་སད་ཅིང་འབྲི་ཀློག་
198



སོགས་ཚེགས་མེད་དུ་མཁྱེན་པ་བྱུང་། དེ་ནས་དཔལ་ཨེ་ཝཾ་ཆོས་ལྡན་ཡོན་ཏན་
རིན་པོ་ཆེ་དུ་མའི་འབྱུང་གནས་ཀྱི་ཆོས་གྲྭར་ཞུགས་ནས། ཞབས་དྲུང་གི་བསླབ་
སྦྱངས་དགོས་ པའི་ རིགས་ ཐམས་ ཅད་ དཔྱིས་ ཕྱིན་ པར་ མཛད། སྔ་ གཞུག་
རྣམས་སུ་མཁན་ཆེན་བྱམས་པ་ནམ་མཁའ་འཆི་མེད། མཁས་གྲུབ་ངག་དབང་
དམ་ཆོས། མཁན་ཆེན་བྱམས་ པ་ བསོད་ནམས་དཔལ་འབྱོར་ སོགས་མཁས་
ཤིང་གྲུབ་ པ་ བརྙེས་ པའི་ དགེ་བའི་བཤེས་གཉེན་དུ་མའི་ཞབས་རྡུལ་སྤྱི་བོའི་
གཙུག་ཏུ་བཀུར་ཏེ། སྡོམ་པ་གསུམ་གྱི་བདུད་རྩིས་བློ་གྲོས་ཀྱི་ལུས་སྟོབས་རྒྱས་
པ་དང༌། གསུང་ངག་རིན་པོ་ཆེ་ལམ་འབྲས་བུ་དང་བཅས་པས་མཚོན་རྒྱུད་སྡེ་
རབ་འབྱམས་དང་འབྲེལ་བའི་དམ་པའི་ཆོས་མཐའ་དག་ལ་ཐོས་བསམ་དཔྱིས་
ཕྱིན་པར་མཛད་ནས། ཟབ་དོན་ལ་སྒོམ་པའི་ཀློང་བརྡོལ། གྲུབ་པའི་རྟགས་
མཚན་དུ་མ་མངོན་དུ་གྱུར། མཁས་གྲུབ་གཉིས་ལྡན་གྱི་གོ་འཕང་ལ་མངའ་
དབང་འབྱོར། མཁན་ཆེན་བྱམས་པ་ཀུན་དགའ་བསྟན་འཛིན་གྱི་གདན་ཚབ་
ཏུ། མཁས་གྲུབ་བྱེ་བའི་གཙུག་རྒྱུན་ངོར་ཆེན་རྡོ་རྗེ་འཆང་གི་ཆོས་ ཀྱི་ཁྲི་ལ་
ཞབས་ཟུང་འཁོར་ལོས་མཚན་པ་ལྷང་བཅས་འགྲོ་བའི་མཆོད་གནས་སུ་འགྱུར་
བ་མེད་པར་རིང་དུ་བཀོད་དེ། འཇིགས་བྲལ་རྣལ་འབྱོར་གྱི་དབང་ཕྱུག་བི་རུ་
པའི་བཞེད་སྲོལ་གསུང་ངག་རིན་པོ་ཆེ་ལམ་འབྲས་བུ་དང་བཅས་པས་མཚོན་
ཐེག་པ་གསུམ་དང་རྒྱུད་སྡེ་བཞིའི་དགོངས་དོན་དབང་ལུང་ཁྲིད་བཅས་དུ་མས་
དབུས་གཙང་ཁམས་གསུམ་གྱི་སློབ་ཚོགས་སྐར་ཚོགས་ལྟ་བུ་སྨིན་པར་མཛད་པ་
དང་། འཇིག་རྟེན་གྱི་ཁམས་སུ་ ཕན་བདེའི་སྒོ་བརྒྱ་ཕྲག་འབྱེད་པའི་ཕྱིར་དུ་
རྟེན་གསུམ་དྲུང་དུ་མཆོད་པའི་སྤྲིན་ཕུང་དཔག་མེད་སྤྲོ་བ་སོགས་མཉམ་རྗེས་
ཐམས་ཅད་དུ་གསང་གསུམ་ལྷ་སྔགས་ཡེ་ཤེས་ཀྱི་རྣམ་རོལ་ལས་མི་གཡོས་བཞིན་
དུ་རྒྱལ་སྲས་བྱང་ཆུབ་ སེམས་དཔའི་སྤྱོད་པ་ལ་བསླབ་པ་དང༌། མཁན་ཆེན་
ངག་དབང་བློ་གྲོས་བསྟན་འཛིན། ཆོས་རྗེ་རིན་ཆེན་ལྷུན་གྲུབ། བཤེས་གཉེན་
ངག་དབང་བསྟན་པ་སོགས་སློབ་ཚོགས་དུ་མ་བསྐྲུན་པ་བཅས་དམ་པའི་མཛད་
199



ཕྲིན་གྱིས་ས་གསུམ་ཁྱབ་པར་གྱུར་ཏོ། །
ཡོངས་འཛིན་དཔལ་ལྡན་ཆོས་ཀྱི་རྒྱལ་མཚན།
ཁོང་ནི་བོད་རབ་བྱུང་བཅུ་གསུམ་པའི་སྨད་དང་དུས་རབས་བཅོ་བརྒྱད་
པའི་དུས་སྨད་ཙམ་དུ་མདོ་ ཁམས་ མགར་ ཐར་ དུ་ཡབ་ རིགས་རུས་ ཕུན་ སུམ་
ཚོགས་པས་མངོན་པར་མཐོ་བའི་དམ་པ་ཞིག་དང༌། ཡུམ་ཨ་ལ་པད་མ་གཉིས་
ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་མཚན་དཔེའི་མེ་ཏོག་ ཐོག་
མར་བཞད། དམ་པ་འདི་ཉིད་ནི་སྐུ་ན་ཆུང་ངུའི་དུས་ནས་འབྲི་ཀློག་སོགས་
ཚེགས་མེད་དུ་མཁྱེན། གསོ་དཔྱད་ཀྱི་གཞུང་རྒྱུད་བཞི་བསླབས་ཤིང་ཕྱག་ལེན་
དུ་བསྟར་ནས་གཞན་དོན་མཛད། དགུང་ལོ་ཉི་ཤུ་པར་ངོར་ཨེ་ཝཾ་ཆོས་ལྡན་
ཡོན་ཏན་རིན་པོ་ཆེ་དུ་མའི་འབྱུང་གནས་སུ་ཕེབས་པས་རྟ་བབས་མཆོད་རྟེན་དུ་
བྱོན་པ་དང་ཆོས་དུང་འབུད་པ་དུས་མཉམ་པས་ཆོས་ཀྱི་གྲགས་པས་སྲིད་ཁོངས་
འགེངས་པའི་སྔ་ལྟས་སུ་གྱུར། མཁན་ཆེན་ངག་དབང་དམ་ཆོས་ལས་བསྙེན་
རྫོགས་ཀྱི་སྡོམ་པ་བཞེས་ཤིང་ཚུལ་ཁྲིམས་སྤྱན་འབྲས་བཞིན་བསྲུངས། སེམས་
བསྐྱེད་དང་རྡོ་རྗེ་ཐེག་པའི་དབང་བསྐུར་གསན་པས་སུམ་ལྡན་རྡོ་རྗེའི་འཛིན་པ་
ཆེན་པོར་གྱུར། མཁས་གྲུབ་ངག་དབང་དམ་ཆོས་གཙོས་ཡོངས་འཛིན་དུ་མ་
ལས་དཔལ་ལྡན་ས་སྐྱ་པའི་ ཟབ་ཆོས་རྣམས་ཀྱི་དབང་ལུང་ སོགས་ རྒྱུན་ གང་
བཞུགས་ལེགས་པར་གསན། ངོར་གྱི་འདོན་ཆ་སྐོར། རྒྱུད་ཆུང་བཞི། ཀུན་ཏུ་
དགོས་པའི་གཞུང་བདུན་སོགས་ཐུགས་འཛིན་དང་ཐོས་བསམ་མཛད་ཚུལ་ཙམ་
ལས་རིག་པའི་པད་མའི་འདབ་སྟོང་གྲོལ་བས་གཟིགས་པ་ཙམ་གྱིས་ཚིག་དོན་
ཐུགས་སུ་ཆུད། རིག་གཞུང་མཁྱེན་པའི་མཁས་གྲུབ་འགའ་ལས་ སྒྲ་ ཀ་ལཱ་ པ།
སྡེབ་སྦྱོར་རིན་ཆེན་འབྱུང་གནས། སྙན་ངག་མེ་ལོང་ མ། རྩིས་དཀར་ནག་
སོགས་རིག་པའི་གནས་དུ་མ་དང་། ཐུབ་བསྟན་རྟ་ནག་ཏུ་ཕེབས་ནས་མཁན་
200



ཆེན་རབ་འབྱམས་པ་དུ་མ་བསྟེན་ནས་བསྡུས་གཞུང་ནས་བཟུང་པོད་ཆེན་པོ་ལྔ་
གསན་སྦྱངས་ མཐར་ ཕྱིན་ པར་ མཛད་ པས་ དྲུང༌ རམས་ པའི་ མཚན་ གསོལ།
དཔལ་ལྡན་ས་སྐྱར་གྲྭ་སྐོར་མཛད་ཅིང༌། རྡོའི་སེང་གེ་ལ་ཆིབས་པ་དང༌། རྔ་
ཆེན་བརྡུངས་ བ་ སོགས་ ཀྱིས་ ཕྱིར་ རྒོལ་ གྱིས་ མི་ འཇིགས་ པའི་ དྲིལ་ བསྒྲགས།
མཁས་པའི་ གྲགས་ དཀར་ ཕྱོགས་ བཅུར་ ཁྱབ། བལ་ ཡུལ་ མཆོད་ རྟེན་ རྣམ་
གསུམ་ལ་ཕྱོགས་ལས་རྣམ་པར་རྒྱལ་བའི་དངོས་གྲུབ་ཞུས་པས་གནང་བ་ཐོབ།
ངོར་གྱི་དཔོན་སློབ་ཡུན་རིང་བཞུགས་སྐབས་སྡེ་དགེ་ཆོས་རྒྱལ་དབུས་སུ་བྱོན་
པས་ལྷ་ལྡན་སྨོན་ལམ་ཆེན་མོར་ མཎྜལ་རྒྱས་བཤད་དང་ པོད་ཆེན་ལྔའི་ དམ་
བཅའ་བཞག ཡུམ་ རྒྱས་ པ་ ཐུགས་ ནས་ གསུངས་ པས། རྒྱལ་ བས་ ཡོངས་
འཛིན་གྱི་ཆོ་ལོ་བསྩལ། སྐྱབས་ མགོན་ཚུལ་ ཁྲིམས་ རྒྱ་ མཚོ་ ལ་ ཚེ་ སྒྲུབ་ དང༌།
རྒྱལ་པོ་སྟག་ཚལ་ལ་སྒྲ་གཞུང་ཕུལ། ལྕགས་པོ་རིར་སྨན་གྱི་རྒྱུད་བཤད་མཛད།
སེར་འབྲས་དགའ་གསུམ་གྱིས་རང་གི་བླ་མ་བཞིན་དུ་བཀུར། དགུང་གྲངས་
བཞི་བཅུའི་ནང་ མཁན་ཆེན་ངག་དབང་བློ་ གྲོས་ བཟང་ པོའི་ གདན་ ཚབ་ ཏུ་
མཁས་གྲུབ་བྱེ་བའི་གཙུག་རྒྱན་ངོར་ཆེན་རྡོ་རྗེ་འཆང་གི་ཆོས་ཀྱི་ཁྲི་ལ་ཞབས་
ཟུང་འཁོར་ལོས་མཚན་པ་ལྷར་བཅས་འགྲོ་བའི་མཆོད་གནས་སུ་འགྱུར་བ་མེད་
པར་རིང་དུ་བཀོད་དེ། འཇིགས་བྲལ་རྣལ་འབྱོར་དབང་ཕྱུག་གི་བཞེད་སྲོལ་
གསུང་ངག་རིན་པོ་ཆེ་སོགས་ཐེག་པ་གསུམ་རྒྱུད་སྡེ་བཞིའི་དགོངས་དོན་དབང་
ལུང་ཁྲིད་བཅས་ཟབ་རྒྱས་ཆོས་ཀྱི་འཁོར་ལོ་བར་མེད་དུ་བསྐོར་བར་མཛད་དེ།
གསུང་གི་གསང་བ་བཞེས་པའི་ཞལ་སློབ་ཀྱི་རིམ་པ་ཡང༌། མཁན་ཆེན་བྱམས་
པ་དཔལ་ ལྡན་ བཟང་ པོ། མཁས་ གྲུབ་ ངག་ དབང༌ བློ་ གྲོས་ བསྟན་ འཛིན།
ཞབས་དྲུང་བསོད་ནམས་བསྟན་འཛིན། འཇམ་དབྱངས་ཤེས་རབ་རྒྱལ་མཚན།
འཇམ་དབྱངས་ནམ་མཁའ་རྒྱལ་མཚན། ངག་དབང་བསོད་ནམས་རྒྱལ་མཚན།
འཇམ་དབྱངས་ ཤེས་ རབ་ རྒྱ་ མཚོ། འཇམ་ མགོན་ ངག་ དབང་ ལེགས་ གྲུབ།
ཐམས་ཅད་མཁྱེན་པ་འཇམ་དབྱངས་མཁྱེན་བརྩེའི་དབང་པོ། བྱ་བྲལ་བསོད་
201



ནམས་བཟང་པོ། མཐུ་ཆེན་འཇམ་དཔལ་བསྟན་འཛིན་སོགས་སློབ་ཚོགས་
མཐའ་ཀླས་པ་བསྐྲུན་པར་མ་ཟད། ལེགས་པར་བཤད་པའི་རྩོམ་གྱི་ཕྲེང་བའི་
པད་མོའི་གསར་དུ་བཞད་པའི་ཚུལ་ལ་ཡང༌། དབུ་མ་ལ་འཇུག་པའི་འགྲེལ་པ་
དང༌། སྨན་བླ། གནས་བརྟེན་མདོ་ཆོག་སོགས་གསུང་རབ་དུ་མ་རྗེས་འཇུག་
གདུལ་བྱའི་གསོས་སུ་བཞག་ཅིང༌། ཆག་མེད་རྣམ་བཞི་སོགས་ཐུགས་དམ་ལ་རྩེ་
གཅིག་བརྩོན་པས་འོད་གསལ་ཕྱག་རྒྱ་ཆེན་པོའི་ཡེ་ཤེས་མངོན་དུ་གྱུར། ཁྱད་
པར་རྗེ་བཙུན་སྒྲོལ་མའི་ཆོ་ག་དང་བསྟོད་པ་ཁོ་ནར་ཐུགས་ཉམས་སུ་བཞེས་པས་
འཕགས་མའི་ཞལ་འ བྲལ་མེད་མཇལ་ཞིང་ཡེ་ཤེས་གཟིགས་པའི་སྣང་ངོར་དུས་
གསུམ་གྱི་ལེགས་ཉེས་ཐམས་ཅད་མ་བསྒྲིབས་ས་ལེར་མཁྱེན་པས། ལུང་བསྟན་
དུ་བསྩལ་བའང་མངོན་པར་ཤེས་པ་ལ་དབང་འབྱོར་བའི་རྟགས་སུ་གོ སྐུ་ཚེ་
སྨད་དུ་འདྲ་སྐུ་གདུང་རྟེན་ཆེ་ལེགས་བཞེངས་ཤིང༌། བྱ་བྲལ་རྣལ་འབྱོར་པའི་
ཚུལ་དུ་ངོར་དང་གསེར་མདོག་ཅན་སོགས་རེས་མོས་སུ་བཞུགས། མདོར་ན་
མཁས་གྲུབ་སངས་རྒྱས་ཕུན་ཚོགས་ཚུན་ཆོད་དུ་མཁན་ཆེན་ཞིག་ལ་མཁས་པའི་
ཡོན་ཏན་བཅུ་ཕྲག་རིག་པའི་མ་ཧཱ་པཎྜིཏར་གྲགས་ཤིང༌། གྲུབ་པའི་རྣམ་ཐར་
བློ་འདས་སུ་སྟོན་པ་འདི་ལྟ་བུ་མ་བྱུང་བ་སོགས་མཁས་གྲུབ་ཀྱི་མཚན་དོན་དང༌
ལྡན་པ་ཞིག་གོ དགུང་ལོ་བདུན་ཅུ་པར་བསྙུང་གཞི་ཆེན་པོར་བཞེས་པའི་ཚུལ་
བསྟན་སྐབས། མཁན་ཆེན་བྱམས་ པ་ཀུན་དགའ་བསྟན་འཛིན་གྱིས་ ཞབས་
བརྟན་བསྩལ་བཞེས་རྟེན་འབྲེལ་དགེ་མཚན་ལས་ལོ་གཅིག་སྐུ་ཚེའི་འདུ་བྱེད་
བྱིན་གྱིས་ བརླབས། དགུང་ལོ་ དོན་ གཅིག་ པར་ དགོངས་ རྫོགས་ ཀྱི་ རིགས་
ཐམས་ཅད་ཞལ་བཀོད་ལེགས་པར་མཛད་དེ། ལམ་འབྲས་ཀྱི་སྒྲས་འཕོ་བའི་
འདའ་ཁ་ མའི་ རྣལ་འབྱོར་ལ་བརྟེན་ནས་དག་པའི་ཞིང་དུ་གཤེགས་ པ་ ཡིན་
ནོ། །
202



བྱམས་པ་དཔལ་ལྡན་བཟང་པོ།
ཁོང་ནི་བོད་རབ་བྱུང་བཅུ་གསུམ་པའི་སྨད་དང་དུས་རབས་བཅོ་བརྒྱད་
པའི་དུས་སྨད་ཙམ་དུ་གཙང་གི་ཆར་ཆོས་གྲྭ་དགའ་བ་གདོང་དུ་གྲགས་པའི་ཉེ་
འདབ་པད་ནང་ དུ་རིགས་རུས་ ཡོན་ཏན་ཕུན་སུམ་ཚོགས་པའི་ ཁྱིམ་ རྒྱུད་ དུ་
གཟུགས་སྐུ་ཆུ་ཤེལ་གྱི་དབང་པོ་མངོན་པར་བཞད། སྐུ་ན་ཆུང་ངུའི་དུས་ནས་
དམ་པའི་བག་ཆགས་རང་ཆས་སུ་སད་ཅིང་འབྲི་ཀློག་སོགས་བསླབ་པ་ཙམ་གྱིས་
མཁྱེན། དེ་ནས་མཁན་ཆེན་དཔལ་ལྡན་ཆོས་སྐྱོང་གི་དབོན་པོ་རིན་ཆེན་མཆོག་
གྲུབ་ཀྱི་སྤྲུལ་ སྐུ་འཁྲུལ་མེད་ཡིན་པ་ཡེ་ཤེས་གཟིགས་པ་དག་གིས་ལུང་བསྟན།
ངོར་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་སུ་བྱོན། ཕན་
བདེ་བླ་བྲང་དུ་བཞུགས་ནས་ཀློག་པ་ཐོས་བསམ་གྱི་འཁོར་ལོས་རང་ལུགས་ཀྱི་
གཞུང་རྣམས་ལ་བསླབ་སྦྱངས་མཛད། སྔ་གཞུག་རྣམས་སུ་མཁས་གྲུབ་བྱམས་
པ་ཀུན་ དགའ་ བསྟན་ འཛིན། མཁན་ ཆེན་ ངག་ དབང༌ བློ་ གྲོས་ བཟང་ པོ། །
དཔལ་ལྡན་ཆོས་ཀྱི་རྒྱལ་མཚན་སོགས་སྐྱེས་ཆེན་དམ་པ་དུ་མའི་ཞབས་རྡུལ་སྤྱི་
བོའི་གཙུག་ཏུ་བླངས་ནས་སྤྱིར་སྡོམ་པ་གསུམ་དང་། བྱེ་བྲག་གསུང་ངག་རིན་
པོ་ཆེ་ལམ་འབྲས་བུ་དང་བཅས་པས་གཙོས་རྒྱུད་སྡེ་བཞིའི་སྨིན་གྲོལ་གྱི་བཀའ་
སྲོལ་ཇི་སྙེད་ཡོད་པ་ཕལ་ཆེར་གསན་ཏེ་གཞུང་ལུགས་རབ་འབྱམས་ལ་ཐོས་པའི་
ཕ་རོལ་ཏུ་སོན་པར་མཛད་དེ་མ་ཁས་པའི་གྲགས་དཀར་ནོར་འཛིན་སྒེག་མོའི་
ཁྱོན་ཀུན་ཏུ་ཁྱབ་པར་གྱུར། སྤོང་བ་བསམ་གཏན་གྱི་འཁོར་ལོས་ལྷག་ལྷ་བགྲང་
ཡས་ཀྱི་བསྙེན་སྒྲུབ་ཚུལ་བཞིན་བགྱིས་ནས། ལྷག་པའི་ལྷ་རབ་འབྱམས་ཀྱི་ཞལ་
གཟིགས་ཤིང་ ལུང་ བསྟན་ ཐོབ། ཡོངས་ འཛིན་ པཎྜིཏའི་ རྒྱལ་ ཚབ་ ཏུ་ ཀུན་
མཁྱེན་ཨེ་ཝཾ་པའི་གསེར་ཁྲི་མཐོན་པོར་ཞབས་ཀྱི་པད་མོ་ཉེ་བར་བཀོད་དེ། བྱ་
ཆ་ཆོས་སྤྱོད་ཀྱི་འཁོར་ལོ་སོ་བྱང་སྔགས་གསུམ་དང་། གསུང་ངག་རིན་པོ་ཆེ་
203



ལམ་འབྲས་བུ་དང་བཅས་པ་སོགས་རྒྱུད་སྡེ་རྣམས་ཀྱི་དབང་ཁྲིད་ལུང་མན་ངག་
བཅས་ཀྱིས་ སྐྱེ་ འགྲོ་རྣམས་ ཕན་ བདེའི་ ལམ་ ལ་ བཀོད། འཇམ་ མགོན་ ངག་
དབང་ལེགས་གྲུབ། ཀུན་དགའ་བསྟན་པའི་བློ་གྲོས། འཇམ་དབྱངས་མཁྱེན་
བརྩེའི་དབང་པོ། བྱམས་པ་ཀུན་དགའ་བསྟན་པའི་རྒྱལ་མཚན་སོགས་གསུང་
གི་བདུད་རྩི་བཞེས་པའི་ཞལ་སློབ་ཁྱད་དུ་འཕགས་པའང་དུ་མ་བྱོན། མུས་སྟག་
མོ་གླིང་ཁར་སྐུ་ཚེ་སྒྲུབ་པ་མཐར་ཕྱིན། སྐུ་ཚེ་མཇུག་ཏུ་རྡོ་རྗེ་རྣལ་འབྱོར་མས་
རྗེས་སུ་བཟུང་སྟེ། ཞིང་གཞན་དུ་གཤེགས་ཁར་བྱི་རུའི་སྐས་བཙུགས་པ་དང་།
མཁའ་འགྲོས་བསུ་བར་མཛད་པ་སོགས་དག་པའི་སྣང་བ་བསམ་གྱིས་མི་ཁྱབ་པ་
བྱུང་ནས་གཟུགས་སྐུའི་བཀོད་པ་ཞི་དབྱིངས་སུ་བསྡུས་པ་ཡིན་ནོ། །
རྣལ་འབྱོར་འཇམ་དཔལ་བཟང་པོ།
ཁོང་ནི་བོད་རབ་བྱུང་བཅུ་གསུམ་པའི་ས་མོ་བྱ་ཡི་ལོ་སྟེ་སྤྱི་ལོ་1789ལོར་
གཙང་ལ་སྟོད་བྲམ་པ་ སའི་ཐིག་ལེ་རྩེན་རྒྱ་མཚོ་ གླིང་ཞེས་པར་བྲང་ཏི་མཁས་
པའི་རིགས་སུ་ངོ་མཚར་བའི་དགེ་མཚན་དུ་མ་དང་བཅས་ཏེ་སྐུ་འཁྲུངས་ཤིང་
མཚན་པད་མ་ཕྲིན་ལས་ཞེས་གསོལ། སྐུ་ན་ཆུང་ངུའི་དུས་ནས་ཐེག་ཆེན་གྱི་
རིགས་སད་པས་བསྐུལ་ཏེ་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་
འབྱུང་གནས་ཐར་པ་རྩེར་ཕེབས་ཏེ། རང་ཉིད་ཀྱི་གཅེན་པོ་རྡོ་རྗེ་འཆང་བྱམས་
པ་ཀུན་དགའ་བསྟན་འཛིན་གྱི་ཞལ་སྔ་ནས་ཡི་གེའི་ཕྱི་མོ་ནས་བརྩམས་ཏེ་ཀློག་
ལ་སོགས་པ་བཀའ་ཁྲིད་ཞུ་བ་ཙམ་གྱིས་ཚེགས་མེད་དུ་མཁྱེན། དེ་ནས་འདོན་
ཆོ་ག་དང་། རྒྱུད་ཆུང་བཞི་སོགས་ཐུགས་འཛིན་མཛད། མཚུངས་མེད་ཆོས་རྗེ་
མཁས་གྲུབ་ངག་དབང་དམ་ཆོས་ཞལ་སྔ་ནས་མཁན་པོ་མཛད་དེ་དད་པའི་དགེ་
འདུན་གྲངས་ཚང་གི་དབུས་ སུ་ རབ་བྱུང་དགེ་ཚུལ་གྱི་སྡོམ་པ་ཡང་དག་པར་
བཞེས། དགུང་ལོ་ཉེར་གཅིག་པར་དཔལ་ལྡན་ཆོས་ཀྱི་རྒྱལ་མཚན་གྱིས་མཁན་
204



པོ་མཛད་དེ་དད་པའི་དགེ་འདུན་གྲངས་ཚང་གི་དབུས་སུ་བསྙེན་པར་རྫོགས་
པའི་དགེ་སློང་གི་ སྡོམ་པ་ཡང་དག་པར་མནོས་ཏེ་འདུལ་ཁྲིམས་ཕྲ་བའི་ ཕྲ་བ་
ནས་མིག་འབྲས་བཞིན་དུ་བསྲུངས། མཁན་ཆེན་བྱང་ཆུབ་སེམས་དཔའ་ནམ་
མཁའ་འཆི་མེད་ཀྱིས་མཚན་འཇམ་དཔལ་བཟང་པོར་གསོལ་ཞིང་། བརྒྱུད་པ་
ཁྱད་པར་གཉིས་ལྡན་ལས་འོངས་བའི་སེམས་བསྐྱེད་ཀྱི་སྡོམ་པ་གནང༌། དེ་ལས་
སྔ་གཞུག་རྣམས་སུ་གོང་གི་མཁན་སློབ་དེ་དག་དང༌། ཕན་ ཁང་ཞབས་དྲུང་
རིན་པོ་ཆེ་དཔལ་ལྡན་རིན་ཆེན་ཆོས་མཛོད། ཁྲི་ཐོག་པ་བྱམས་པ་ཀུན་དགའ་
བསྟན་འཛིན། ལྔ་རིག་སྨྲ་བ་ཞུ་སློབ་ཀུན་དགའ་དོན་གྲུབ་སོགས་མཁས་ཤིང་
གྲུབ་པ་བརྙེས་པའི་དགེ་བའི་བཤེས་གཉེན་དུ་མའི་ཞབས་རྡུལ་སྤྱི་བོར་བླངས་ཏེ།
རྒྱུད་སྡེ་བཞི་དང་འབྲེལ་བའི་དབང༌། རྗེས་གན་ང་། རིག་གཏད་སོགས་དུ་མ་
དང༌། བེའུ་བུམ། བཀའ་འབུམ་སོགས་རྒྱ་ཆེར་གསན་ཏེ། གཞུང་ལུགས་རབ་
འབྱམས་ལ་ཐོས་པའི་ཕ་རོལ་ཏུ་སོན། ཀྱེ་རྡོར་གཞི་བསྙེན་སོགས་ཚད་དུ་འཁྱོལ་
བར་མཛད་དེ་སྒྲུབ་པའི་རྒྱལ་མཚན་མཐོན་པོར་བསྒྲེངས། ཁྱད་པར་དུ་གསུང་
ངག་རིན་པོ་ཆེ་ལམ་འབྲས་བུ་དང་བཅས་པའི་གདམས་ངག་གཙོས་ཆག་མེད་
རྣམ་བཞི་གསན་ནས་ཐུགས་དམ་གྱི་མཐིལ་མཛད་པས་ཟབ་གསང་དབྱེར་མེད་
ཀྱི་ཡེ་ཤེས་མངོན་དུ་གྱུར། མཁས་གྲུབ་གཉིས་ལྡན་གྱི་གོ་འཕང་ལ་མངའ་དབང་
འབྱོར་ནས་ གྲགས་ པའི་ བ་ དན་ ནོར་ འཛིན་ སྒེག་ མོའི་ ཁྱོན་ ཀུན་ ཁྱབ་ པས།
དགུང་གྲངས་ཞེ་བདུན་པ་བོད་རབ་བྱུང་བཅུ་བཞི་པའི་ཤིང་མོ་ལུག་གི་ལོ་སྟེ་སྤྱི་
ལོ་1835ལོར་ཕན་ཁང་མཁན་རིན་པོ་ཆེ་བྱམས་པ་དཔལ་ལྡན་བཟང་པོའི་རྒྱལ་
ཚབ་ཏུ་ཡོན་ཏན་རིན་པོ་ཆེ་དུ་མའི་འབྱུང་གནས་དཔལ་ཨེ་ཝཾ་ཆོས་ལྡན་གཙུག་
ལག་ཁང་ཆེན་པོར་བསུ་བའི་བཀོད་པ་ལྟ་བས་ཆོག་མི་ཤེས་པའི་ཚོགས་དང་
བཅས་པས་བྱོན་ཏེ། གསུང་ངག་རིན་པོ་ཆེ་ལམ་འབྲས་ཚོགས་བཤད་ཀྱི་སྨིན་
བྱེད་ཀྱི་དཔང་དང༌། གྲོལ་ བྱེད་ ཀྱི་ཁྲིད། རྒྱབ་ བརྟེན་ ལུང་ དང་ བཅས་ པ་
ཡོངས་སུ་ རྫོགས་ པ་ཚར་ བདུན་དང༌། གཞན་ཡང་དགེ་བསྙེན་དང༌། དགེ་
205



ཚུལ་དང༌། དགེ་སློང་གི་སྡོམ་པ་རྣམས་ལེགས་པར་འབོགས་པར་མཛད་ཅིང་།
ལྷ་ཁང་སྟེང་ཤོད་ཐམས་ཅད་དུ་ཉམས་གསོ་དགོས་རིགས་ཡོངས་སུ་རྫོགས་པ་
ཉམས་གསོས་ ཕུལ་ དུ་ཕྱིན་པར་ གནང༌ བ་ དང༌། དཔལ་ ཨེ་ཝཾ་ ཆོས་ ལྡན་ གྱི་
དབྱངས་ཆེན་བཅོ་བརྒྱད་ཀྱི་རྒྱུན་མ་ནུབ་པར་སྤེལ་ཏེ། བསྟན་འགྲོའི་དོན་རྒྱ་
ཆེར་མཛད། དགུང་གྲངས་ང་བཞི་པའི་ཆུ་ཕོ་སྟག་གི་ལོ་སྟེ་སྤྱི་ལོ་1842ལོར་
བསྟན་དང་འགྲོ་བའི་དཔལ་མགོན་ཁང་སར་ངག་དབང་བློ་གྲོས་བསྟན་འཛིན་
ཉིད་ཀུན་མཁྱེན་ཨེ་ཝཾ་པ་ཆེན་པོའི་ཆོས་ཀྱི་རྒྱལ་སྲིད་ཆེན་པོར་ཡོངས་སུ་མངའ་
གསོལ་ཞིང་། དགུང་ལོ་ང་ལྔ་པར་མདོ་ཁམས་ཟལ་མོ་སྒང་གི་ས་ཡི་ཐིག་ལེ་སྡེ་
དགེའི་ལྷུན་གྲུབ་སྟེང་གི་རྒྱལ་ཁབ་ཆེན་པོ་མི་མཐུན་པའི་ཕྱོགས་ཐམས་ཅད་ལས་
རྣམ་པར་རྒྱལ་བ་ག་ལ་བར་ཉེར་འཚེའི་དྲི་མ་མེད་པ་བདེ་བར་ཕེབས་པར་གྱུར་
ཏེ། དེ་ནས་ བཟུང་སྟེ་དགུང་གྲངས་དྲུག་ཅུ་པ་ ས་ ཕོ་སྤྲེལ་གྱི་ལོའི་ བར་ མདོ་
ཁམས་སུ་བཞུགས་ནས། གདུལ་བྱ་སོ་སོའི་བློའི་རིམ་པ་དང་བསྟུན་ནས་ཟབ་པ་
དང་རྒྱ་ཆེ་བའི་ ཆོས་ ཀྱི་འཁོར་ལོ་ རྒྱ་ཆེན་ པོ་བསྐོར་ཏེ་ སྟོན་ མཆོག་ ཐུབ་ པའི་
དབང་པོའི་བསྟན་པ་རིན་པོ་ཆེ་ཉི་འོད་ཀྱིས་ཕྱེས་པའི་པད་མོ་བཞིན་དུ་རྣམ་
པར་རྒྱས་པར་མཛད་དོ། ། དེ་ལས་དམ་པ་འདི་ཉིད་ཀྱིས་སྔ་གཞུག་རྣམས་སུ་
གསུང་ངག་རིན་པོ་ཆེ་ལམ་འབྲས་བུ་དང་བཅས་པ་ཚར་དགུས་མཚོན་ཆོས་ཀྱི་
འཁོར་ལོ་བར་མེད་དུ་བསྐོར་བས་གསུང་ལས་སྐྱེས་པའི་ཞལ་སློབ་ཀྱི་རིམ་པའང་
སྟོད་མངའ་རིས། བར་དབུས་གཙང༌། སྨད་མདོ་ཁམས་རྣམས་སུ་མཐའ་ཡས་
པ་བཞུགས་ཤིང༌། དེ་ལས་མདོ་ཙམ་བརྗོད་ན། རིས་སུ་མེད་པའི་གྲུབ་མཐའ་
ཡོངས་ཀྱི་སྲོག་ཤིང་གཅིག་པུར་གྱུར་པ་བཅུ་ཕྲག་རིག་པའི་མ་ཧཱ་པཎྜིཏ་ཆེན་པོ་
ངེས་པ་དོན་གྱི་འཇམ་དབྱངས་མཁྱེན་བརྩེའི་དབང་པོ་ཞལ་སྔ་ནས་དང༌། རབ་
འབྱམས་སྡེ་སྣོད་རྒྱ་མཚོའི་ཕ་རོལ་ཏུ་སོན་ཅིང་འཆད་རྩོད་རྩོམ་གསུམ་གྱི་སྒོ་ནས་
ཀུན་མཁྱེན་ཨེ་ཝཾ་པ་ཆེན་པོའི་བསྟན་པ་རིན་པོ་ཆེ་ཉི་མ་ཤར་བ་ལྟར་མཛད་པ་
འཇམ་དབྱངས་ངག་དབང་ལེགས་པ། ཕན་ཁང་མཁན་རིན་པོ་ཆེ་ཀུན་དགའ་
206



བསྟན་པའི་བློ་གྲོས། མཁྱེན་བརྩེ་ནུས་པའི་མངའ་བདག་ཁང་སར་མཁན་ཆེན་
ངག་དབང་ བསོད་ ནམས་ རྒྱལ་ མཚན། འཇམ་ དབྱངས་ ཤེས་ རབ་ རྒྱ་ མཚོ།
འཇམ་དབྱངས་ནམ་མཁའ་རྒྱལ་ མཚན། འཇམ་དབྱངས་ ཤེས་ རབ་ཆོས་ཀྱི་
རྒྱལ་མཚན་སོགས་སློབ་ཚོགས་བགྲང་ལས་འདས་པ་བསྐྲུན་ནས། འཆད་རྩོད་
རྩོམ་གསུམ་གྱི་སྒོ་ནས་རྒྱལ་བའི་བསྟན་པ་རིན་པོ་འདི་ཉིད་ སྒོ་ཀུན་ནས་དར་
ཞིང་རྒྱས་པར་མཛད་ཅིང་ཐུགས་དམ་ཟབ་མོ་ལ་རྩེ་གཅིག་ཏུ་གཞོལ་པར་མཛད་
དེ། མཐར་དགུང་གྲངས་དོན་དྲུག་པ་བོད་རབ་བྱུང་བཅུ་བཞི་པའི་ཤིང་ཕོ་བྱི་
བའི་ལོ་སྟེ་སྤྱི་ལོ་1864ལོའི་ཧོར་ཟླ་གཉིས་པར་རྡོ་རྗེ་རྣལ་འབྱོར་མའི་འ ཕོ་བའི་
སྒོ་ནས་གཟུགས་སྐུའི་བཀོད་པ་ཆོས་དབྱིངས་སུ་བསྡུས་པ་ཡིན་ནོ། །
o ir ir
ཁང་སར་མཁན་པོ་ངག་དབང་བློ་གྲོས་བསྟན་པ།
ཁོང་ནི་བོད་རབ་བྱུང་བཅུ་བཞི་པའི་མགོ་དང་དུས་རབས་བཅུ་དགུ་པའི་
སྟོད་ཙམ་དུ་རིགས་རུས་ཕུན་སུམ་ཚོགས་པས་མངོན་པར་མཐོ་བའི་མཁན་ཆེན་
ངག་དབང་བློ་གྲོས་བཟང་པོའི་དབོན་རིགས་སུ་ངོ་མཚར་བའི་ལྟས་དུ་མ་དང་
བཅས་ཏེ་སྐུ་འཁྲུངས། སྐུ་ན་ཆུང་ངུའི་དུས་ནས་དམ་པའི་བག་ཆགས་རང་ཆས་
སུ་སད་ཅིང་འབྲི་ཀློག་སོགས་ཚེགས་མེད་དུ་མཁྱེན། དཔལ་ཨེ་ཝཾ་ཆོས་ལྡན་ཡོན་
ཏན་རིན་པོ་ཆེ་དུ་མའི་འབྱུང་གནས་སུ་བྱོན་ནས། རྒྱུན་གྱི་བྱ་བ་ཆོས་སྤྱོད་ནས་
བརྩམས་ཏེ་ ཀུན་ ཏུ་ དགོས་ པའི་ གཞུང་ བདུན་ སོགས་ ཐུགས་ འཛིན་ མཛད།
ཕུན་ཚོགས་ཁང་སར་ཞབས་དྲུང་གི་གོ་སར་བཞུགས་ན་ཡང་ རིགས་རུས་ཀྱིས་
དྲེགས་པ་ འགོ་ བའི་ ནད་ བཞིན་ སྤངས་ཏེ། སྔ་ གཞུག་ རྣམས་ སུ་ མཁན་ཆེན་
བྱམས་པ་ཀུན་དགའ་བསྟན་འཛིན། མཁས་གྲུབ་ངག་དབང་བློ་གྲོས་བཟང་པོ།
ཡོངས་འཛིན་པཎྜིཏ་དཔལ་ལྡན་ཆོས་ཀྱི་རྒྱལ་མཚན་དྲི་མེད་ལེགས་པའི་བློ་གྲོས།
མཁན་ཆེན་བྱམས་ པ་ དཔལ་ ལྡན་ བཟང་ པོ་ རྣམས་ རྩ་ བའི་ རིགས་ བདག་ ཏུ་
207



བསྟེན་ནས་ཐེག་གསུམ་ཆོས་ཀྱི་སྙིང་པོ་སྡོམ་པ་གསུམ་དང་ལམ་འབྲས་ཆེ་ཆུང་
གིས་གཙོས་ངོར་གྱི་ཡབ་ཆོས་རྒྱ་མཚོ་ལྟ་བུ་ལ་གསན་བསམ་མཛད་ཅིང་ཐུགས་ཀྱི་
བུམ་པ་བཟང་པོ་ཡོངས་སུ་གཏམས་ཏེ། མཁས་པའི་གྲགས་པ་ས་སྟེང་ཐམས་
ཅད་དུ་ཁྱབ་པར་གྱུར། ཨཥྛ་གཞི་བསྙེན་སོགས་སྒྲུབ་པའི་རྒྱལ་མཚན་མཐོན་
པོར་བསྒྲེངས། མཁས་གྲུབ་གཉིས་ལྡན་གྱི་གོ་འཕང་ལ་མངའ་དབང་འབྱོར།
རྣལ་འབྱོར་ འཇམ་དཔལ་བཟང་པོའི་བཀའི་ཅོད་ པན་ གཙུག་ ཏུ་ མཆོད་ ནས།
བོད་རབ་བྱུང་བཅུ་བཞི་པའི་ཆུ་ཕོ་སྟག་གི་ལོ་སྟེ་སྤྱི་ལོ་1842ལོར་རྒྱལ་བ་རྡོ་རྗེ་
འཆང་གི་ཆོས་ཀྱི་རྒྱལ་སྲིད་ལ་དབང་བསྐུར་ཏེ། གསུང་ངག་རིན་པོ་ཆེ་ ལམ་
འབྲས་བུ་དང་བཅས་པས་མཚོན་ཁྲིད། ལུང་། མན་ངག རྗེས་གནང་དུ་མ་
བསྩལ་ཏེ་ཆོས་ཀྱི་འཁོར་ལོ་བར་མེད་དུ་བསྐོར་བར་མཛད་དེ། འཇམ་མགོན་
ངག་དབང་ལེགས་པ། དཔོན་སློབ་ངག་དབང་དགེ་ལེགས། འཇམ་དབྱངས་
ཤེས་རབ་རྒྱ་ མཚོ་ སོགས་ སྟོད་མངའ་རིས། བར་དབུས་གཙང་། སྨད་ མདོ་
ཁམས་ཀྱི་ཕྱོགས་རྣམས་ སུ་ བཞུགས་ པའི་ རང་ལུགས་ཀྱི་ཆོས་སྡེ་སོ་ སོའི་བླ་མ།
སློབ་དཔོན་ལུང་དང་རྟོགས་པའི་ཡོན་ཏན་ཕུན་སུམ་ཚོགས་པ་དང་ལྡན་པའི་
མཁས་བཙུན་ བཟང་ གསུམ་ གྱི་ བུ་ སློབ་ ནམ་ མཁའི་ སྐར་ ཚོགས་ ལྟར་ བྱུང༌ སྟེ།
བཤད་སྒྲུབ་འཁོར་ལོ་གཉིས་ལྡན་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་འདབ་
བརྒྱའི་ཚལ་དུ་ཉི་ཟེར་ཕོག་པ་ལྟར་རྒྱས་པར་མཛད་དེ། ཞིང་འདིའི་གདུལ་བྱ་
དེ་ཙམ་དུ་གཟིགས་ནས་དགོངས་པ་ཞི་དབྱིངས་སུ་གཤེགས་པ་ཡིན་ནོ། །
sa
ཕན་ཁང་མཁན་ཆེན་ཀུན་དགའ་བསྟན་པའི་བློ་གྲོས།
ཁོང་ནི་བོད་རབ་བྱུང་བཅུ་བཞི་པའི་ཆུ་ཕོ་རྟ་ཡི་ལོ་སྟེ་སྤྱི་ལོ་1822ལོར་
དཔལ་ཨེ་ཝཾ་ཆོས་ལྡན་ གྱི་ རྒྱབ་ཕྱོགས་ རྟོགས་ལྡན་བཀྲ་ཤིས་ཆོས་ ལྡིང་དུ་ཡབ་
དཔའ་བོ་ཧུ་རི་པའི་བརྒྱུད་པ་ཀུན་དགའ་པད་མ་རིག་འཛིན་དང༌། ཡུམ་གང་
208



༦ཇ/
8
ལེགས་བུ་ཁྲིད་གཉིས་ཀྱི་སྲས་སུ་ངོ་མཚར་བའི་དགེ་མཚན་དུ་མ་དང་བཅས་ཏེ་
སྐུ་འཁྲུངས། འཆི་མེད་བསྟན་པའི་ཉི་མས་དཔལ་ལྡན་ཆོས་སྐྱོང་གི་དབོན་རིན་
ཆེན་ཆོས་མཛད་ཀྱི་སྐུ་སྐྱེ་འཁྲུལ་མེད་དུ་ལུང་བསྟན། དགུང་ལོ་དགུ་པར་ཕན་
བདེ་བླ་བྲང་དུ་བྱོན་ཏེ་བྱམས་པ་དཔལ་ལྡན་བཟང་པོ་ལས་ཟབ་ཆོས་འགའ་ཞིག་
གསན་ཅིང་། ཆོས་སྤྱོད་ཆོ་ག་སོགས་བསླབ་སྦྱངས་བགྱིས་པས་རིག་པ་ཕུལ་དུ་
ཕྱིན། རྣལ་འབྱོར་འཇམ་དཔལ་བཟང་པོ་ལས་སྡོམ་པ་གསུམ་དང་གསུང་ངག་
རིན་པོ་ཆེའི་ཆོས་སྐོར་རྣམས་གསན་ཏེ་རྩ་བའི་རིགས་བདག་ཏུ་གྱུར། རྒྱུད་ཆུང་
བཞི་སོགས་བསླབ་སྦྱངས་མཛད་ཅིང་ཡི་དམ་དུ་མའི་གཞི་བསྙེན་སོགས་མཐར་
ཕྱིན་གནང་ནས་ གདུལ་བྱའི་དོན་དུ་ཁམས་སྒ་སྟོད་ ཏུ་བྱོན་ནས་སློབ་ཚོགས་
བགྲང་ལས་འདས་པ་སྨིན་གྲོལ་གྱི་ལམ་ལ་བཀོད། དགུང་ལོ་ཉེར་ལྔ་པར་ངོར་
ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་སུ་ ཕེབས་ཏེ་མཆོད་
པའི་སྤྲིན་རྒྱ་མཚོ་མངོན་པར་ སྤྲུལ་ པས་ཚོགས་གཉིས་རྒྱ་ཆེར་སྤེལ་ བ་སྔོན་དུ་
བསྒྲུབས་ནས། དགུང་ལོ་ཉེར་བདུན་པ་བོད་རབ་བྱུང་བཅུ་བཞི་པའི་ས་ཕོ་སྤྲེལ་
གྱི་ལོ་སྟེ་སྤྱི་ལོ་1848ལོར་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་
འབྱུང་གནས་ཀྱི་ཆོས་ཀྱི་ཁྲི་འཕང་མཐོན་པོ་ལ་ཞབས་ཀྱི་པད་མོ་རྣམ་པར་བཀོད་
དེ། སྡོམ་ པ་ གསུམ་ དང་། དགེས་པ་ རྡོ་ རྗེའི་ ཟབ་ ཁྲིད་ ལམ་འབྲས་བུ་དང་
བཅས་པའི་གདམས་ངག་སོགས་གང་ལ་གང་འདོད་ཀྱི་སྨིན་གྲོལ་བསམ་གྱིས་མི་
ཁྱབ་པ་ བསྩལ་ བ་ དང་ མཉམ་དུ་བར་ སྐབས་རྣམས་ སུ་ བྱམས་པ་ཀུན་དགའ་
བསྟན་འཛིན་མཆེད་ཞལ། ཡོངས་འཛིན་པཎྜིཏ། འཇམ་མགོན་ངག་དབང་
ལེགས་གྲུབ་སོགས་ལས་ཀྱེ་རྡོར་བཀའ་བབས་བཞི་སོགས་ཟབ་ཆོས་རྒྱ་མཚོ་ལྟ་
བུར་གསན་པར་མཛད་ཅིང་། དགུང་ལོ་ སོ་གཉིས་བར་ གདན་ ས་ མཛད་དེ།
བླ་བྲང་རྩིས་བཞེས་ སྐོར་ ཐར་རྩེ་ལ་གཏད་ནས་མདོ་ཁམས་སུ་བྱོན་ཏེ་སྒྲ་ལྡན་
གཉིས་དང༌། ཁྱད་ པར་ སྡེ་དགེ་ཆོས་ རྒྱལ་ སོགས་ སྐྱེ་ དགུ་ཆེ་ཕྲ་རྣམས་ ཀྱིས་
མཆོད་གནས་མཛད། ཉག་རོང་དམག་ཟིང་སྐབས་བསམ་གཏན་གྱི་ཚེར་མ་
209



ཆེན་པོ་བྱུང་ཡང་། ཏིང་ངེ་འཛིན་ སྟོབས་ཀྱིས་བར་ཆད་ཀྱི་གཡུལ་ལས་རྒྱལ།
འཇམ་དབྱངས་མཁྱེན་བརྩེའི་དབང་པོའི་དྲུང་ནས་མཁའ་སྤྱོད་དང༌། ཀྱེ་རྡོར་
རྒྱུད་བཤད་སོགས་དང༌། མཁས་གྲུབ་ཀུན་དགའ་དཔལ་ལྡན དྲུང་ནས་གསུང་
ངག་སློབ་བཤད། རྭ་ཁྲིད། མགོན་པོ་ཆེ་ཆུང་གི་པོད་ས་ངོར་ཚར་གསུམ་གྱི་
སྙན་བརྒྱུད་ཡོད་དོ་ཅོག་བུམ་པ་གང་བྱོའི་ཚུལ་དུ་གསན། དམ་པ་འདི་ཉིད སྐུ་
ན་ཆུང་ངུའི་དུས་ནས་དངོས་སམ་རྨི་ལམ་དུ་ཡི་དམ་ཆོས་སྐྱོང་མང་པོས་ཞལ་
གཟིགས་ཤིང་ལུང་བསྟན་ཐོབ། སྐུ་ཚེ་སྨད་དུ་སྒྲ་ཐག་ལུང་དགོན་དང་ཉེ་བའི་
བཀའ་འགྱུར་ སྒར་ ཞེས་ པའི་ དབེན་གནས་སུ་ སྒྲུབ་ པ་ཁོ་ ན་ ལ་ བཞུགས་ པས་
ཉམས་རྟོགས་ཀྱི་པད་མོ་བཞད། སྐྱེ་རྒུ་གླིང་སོགས་སུ་གསུང་ངག་སློབ་བཤད།
མགོན་པོ་ ཆེ་ཆུང་སོགས་ཆོས་འཁོར་བླ་ན་ མེད་ པ་ བསྐོར་ ཏེ། རྗེ་ བཙུན་ རྟ་
མགྲིན་དབང་མོ། མཁན་ཆེན་ངག་དབང་བསོད་ནམས་རྒྱལ་མཚན། མཁས་
གྲུབ་ངག་དབང་བསྟན་པའི་རྒྱལ་མཚན། སྡེ་དགེ་ཆོས་རྒྱལ་དཔལ་ལྡན་འཆི་
མེད་རྟག་པ་རྡོ་རྗེ་སོགས་སློབ་ཚོགས་མཐའ་ཀླས་པ་གསར་དུ་སྤེལ། མདོར་ན་
དམ་པ་འདི་ཉིད་ཀྱི་སྐུ་ཚེ་ཧྲིལ་པོར་འཆད་རྩོད་རྩོམ་གསུམ་གྱི་སྒོ་ནས་རྒྱལ་བའི་
བསྟན་པ་ རིན་པོ་ཆེ་འདི་ ཉིད་དར་ཞིང་ རྒྱས་ པར་མཛད་དེ། མཐར་དགུང་
གྲངས་དྲུག་ཅུ་རེ་གསུམ་པ་བོད་རབ་བྱུང་བཅོ་ལྔ་པའི་ཤིང་ཕོ་སྤྲེལ་གྱི་ལོ་སྟེ་སྤྱི་ལོ་
1884ལོའི་ཧོར་ཟླ་དགུ་པའི་ཚེས་བཅུ་བཞིའི་ཐོ་རེངས་སུ་ངོ་མཚར་བའི་ལྟས་དུ་
མ་དང་བཅས་ཏེ་གཟུགས་སྐུའི་བཀོད་པ་ཆོས་དབྱིངས་སུ་བསྡུ་བའི་ཚུལ་བསྟན་
པ་ཡིན་ནོ། །
210



བྱམས་པ་ཀུན་དགའ་བསྟན་པའི་རྒྱལ་མཚན།
ཁོང་ནི་བོད་རབ་བྱུང་བཅུ་བཞི་པའི་ས་མོ་གླང་གི་ལོ་སྟེ་སྤྱི་ལོ་1829ལོར་
གཙང་ཕྱོགས་ས་ཡི་ཐིག་ལེ་གཞི་ཀ་བསམ་འགྲུབ་རྩེར་ཡབ་རིགས་རུས་ཀྱི་མངོན་
པར་མཐོ་བ་བྲང་ ཏི་མཁས་པའི་བརྒྱུད་ པ་ སྡེ་པ་རྒྱལ་པོ་ཚེ་རིང་དང་། ཡུམ་
གཟུགས་དང་ལང་ཚོ་ ཕུན་ སུམ་ཚོགས་པ་སྒྲོལ་མ་ཚེ་རིང་གཉིས་ཀྱི་སྲས་སུ་ངོ་
མཚར་བའི་ལྟས་དུ་མ་དང་བཅས་ཏེ་མཚན་དཔེའི་མེ་ཏོག་གསར་དུ་བཞད། སྐུ་
ན་ཆུང་ངུའི་དུས་ནས་དམ་པའི་བག་ཆགས་རང་ཆས་སུ་སད་ཅིང༌། དཔལ་ཨེ་
ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་སུ་བྱོན་ཏེ། ཡི་གེ་ཕྱི་མོ་
ནས་བརྩམས་ཏེ་ དཔལ་ ཨེ་ ཝཾ་ པའི་འདོན་ ཆོ་ ག་ དང་། ཀུན་ ཏུ་ དགོས་ པའི་
གཞུང་བདུན་ སོགས་ ཐུགས་འཛིན་གནང་ པར་ དུས་ ཐུང་ལས་ དཀའ་ བ་ མེད་
པར་ཁོང་དུ་ཆུད་ ཅིང་། འཁོར་བའི་ཕུན་ཚོགས་ལ་ཞེན་ལོག་གི་ངེས་འབྱུང་
དྲག་པོས་ བརྟན་མཁས་ཀྱི་ཡོན་ ཏན་ཡོངས་ སུ་ རྫོགས་ པའི་ ཁུ་ བོ་ མཁན་ཆེན་
བྱམས་པ་ཀུན་དགཾའ་བསྟན་འཛིན་གྱིས་མཁན་པོ་དང༌། རྣལ་འབྱོར་འཇམ་
དཔལ་བཟང་པོས་ལས་ཀྱི་ སློབ་དཔོན་མཛད་དེ་ཚིགས་ གསུམ་རིམ་ནོད་ཀྱིས་
བསྙེན་པར་རྫོགས་པའི་དགེ་སློང་གི་སྡོམ་པ་ཡང་དག་པར་བཞེས་ཏེ། གནང་
བཀག་གི་བསླབ་གཞི་ཕྲ་རགས་ཐམས་ཅད་སྤྱན་འབྲས་བཞིན་བསྲུང་མཚམས་
ལས་མི་འདའ་ཞིང༌། ཐེག་པ་ཆེན་པོའི་སེམས་བསྐྱེད་སྲོལ་གསུམ་ གྱི་སྡོམ་པ་
ཡང་ནས་ཡང་དུ་བཞེས། ཇོ་བོ་བཀའ་གདམས་པའི་བཀའ་སྲོལ་བྱང་ཆུབ་ཀྱི་
སེམས་རིན་པོ་ཆེ་ལ་བློ་སྦྱོང་བའི་གཞུང༌། གདམས་ངག མན་ངག་གི་སྐོར་
བཞུགས་སོ་ཅོག་གསན་ཅིང་ཐུགས་ཀྱི་ མཐིལ་དུ་ མཛད། མཁན་ཆེན་རྡོ་ རྗེ་
འཆང་མཆེད་ཞལ་ སོགས་ལས་རྒྱུད་སྡེ་བཞི་དང་འབྲེལ་བའི་དབང་ཁྲིད་མན་
ངག་གི་སྐོར་བཞུགས་སོ་འཚལ་གསན་པས་ཐུགས་རྒྱུད་ཡོངས་སུ་གཏམས་པ་
211



སོགས་སུམ་ལྡན་རྡོ་རྗེ་འཛིན་པ་ཆེན་པོར་གྱུར། འཇམ་དབྱངས་མཁྱེན་བརྩེའི་
དབང་པོ་དང་། འཇམ་པའི་དབྱངས་ངག་དབང་ལེགས་གྲུབ་རྣམ་གཉིས་ལས་
སྒྲ་ཚད། སྙན་ངག སྡེབ་སྦྱོར། མངོན་བརྗོད། གསོ་རིག་སོགས་ཕྱིའི་རིག་པ་
ཆ་ལག་དང་བཅས་པ་གསན་པས་བཅུ་ཕྲག་རིག་པའི་མ་ཧཱ་པཎྜིཏ་ཞེས་གྲགས་
པའི་རྒྱུད་མངས་སྲིད་པའི་རྩེ་མོར་བསྒྲེངས། བཀའ་འགྱུར་རོ་ཅོག་དང་བསྟན་
བཅོས་ལུང་ སོགས་ བཞུགས་ ཚད། དུས་ འཁོར། བརྟག་ གཉིས། མཚན་
བརྗོད་སོགས་ རྒྱུད་ ཀྱི་ བཀའ་ གྲགས་ ཆེན་ བཅོ་ བརྒྱད་ སོགས་ དང༌། བཀའ་
གདམས་གསར་རྙིང་ གི་ གདམས་ངག་ །ཞུང་བེའུ་བུམ་ གྱི་རིགས་དུ་མ་གསན་
པས་མདོ་སྔགས་ཀྱི་གླེགས་བམ་གཅིག་པུར་གྱུར། དེ་ལྟར་གསན་པ་ཙམ་དུ་མ་
ཟད་ཉིན་མཚན་ཁོར་ཡུག་ ཏུ་ ཟབ་པ་དང་རྒྱ་ཆེ་བའི་ཆོས་ཚུལ་མཐའ་དག་ལ་
གཟིགས་རྟོགས་རྒྱུན་མི་ཆད་པར་མཛད་པས་གྲུབ་མཐའ་རང་རང་གི་ལྟ་སྒོམ་གྱི་
བཞེད་ཚུལ། ཕྱག་ བཞེས་ ཀྱི་ སྤྱོད་ པ། མན་ ངག་ གི་ གནད་ གསང༌། གྲུབ་
མཐའི་ཁས་ལེན། གཞི་ལམ་འབྲས་བུའི་རྣམ་གཞག་ལ་སོགས་པ་མ་འདྲེས་པར་
གཟིགས་ཏེ། རྩོད་པ་དང་ཐེ་ཚོམ་གྱི་གནས་ལ་མི་འཇིགས་པའི་སྤོབས་པ་བརྙེས་
པས་སྨྲ་བའི་ཁྱུ་མཆོག་ཆེན་པོར་གྱུར། རྡོ་རྗེ་འཆང་མཆེད་ཞལ་ལས་གསུང་ངག་
རིན་པོ་ཆེ་ཚོགས་སློབ་ཀྱིས་མཚོན་པའི་སྙན་བརྒྱུད་ཚད་མ་བཞི་ལྡན་གྱི་གདམས་
པ་མཐའ་དག་གསན་བསམ་མཐིལ་ཕྱིན་པར་མཛད། དེའང་གསན་ལོ་ཙམ་དུ་
མ་བཞག་པར་ཕྱག་ལེན་ཕྲ་མོ་ཚུན་ཆད་ཀྱང་བྱང་ཆུབ། འཆད་རྩོད་རྩོམ་གསུམ་
གྱི་སྐབས་མ་གཏོགས་ཐུན་བཞིའི་རྣལ་འབྱོར་ལས་ནམ་ཡང་མི་འདའ་བའི་ཚུལ་
གྱིས་ཉམས་སུ་བླངས་བས་རིམ་གཉིས་ཀྱི་དྲོད་རྟགས་མངོན་དུ་གྱུར། ཆོས་ཉིད་
ལྷན་ཅིག་སྐྱེས་པའི་ཡེ་ཤེས་རྗེན་པར་གཟིགས། ཆོས་ཀྱི་སྣང་བ་ཐམས་ཅད་ལྷའི་
འཁོར་ལོར་ ཤར། རྡོ་ རྗེའི་ ཆོས་ སྐྱོང་ རྣམས་ ཀྱིས་ བྲན་ བཞིན་ དུ་ བྱ་ བ་ བྱེད།
དགུང་ལོ་ཉེར་གསུམ་པ་བོད་རབ་བྱུང་བཅུ་བཞི་པའི་ལྕགས་མོ་ཕག་གི་ལོ་སྟེ་སྤྱི་
ལོ་1851ལོར་ཡོན་ཏན་རིན་པོ་ཆེ་དུ་མའི་འབྱུང་གནས་དཔལ་ཨེ་ཝཾ་ཆོས་ལྡན་གྱི་
212



ཆོས་ཀྱི་ཁྲི་ལ་ཞབས་ཀྱི་པད་མོ་རྣམ་པར་བཀོད་དེ། འཁོར་འདུས་པ་རྒྱ་མཚོ་ལྟ་
བུ་ལ་གསུང་ངག་ཚོགས་བཤད་ཚར་བརྒྱད་དང༌། སློབ་བཤད་ཚར་ལྔ་གཙོས་
པའི་ཟབ་ཁྲིད་དུ་མ་དང༌། གཞན་ཡང་ཁྲིད་བརྒྱ། རང་ལུགས་ཀྱི་ཁྲིད་ཆེན་
བརྒྱད། ལམ་རིམ་དང་བློ་སྦྱོང་སོགས་ཐུན་མོང་མ་ཡིན་པའི་ཁྲིད་རིམ་མང་པོ་
དང༌། ཟུར་བཀའི་རིགས་མཐའ་ཀླས་པ་སོགས་ཀྱི་དབང་བཀའ་དཔག་ཏུ་མེད་
པ། སྒྲུབ་ཐབས་རྒྱ་མཚོ་ཚར་གསུམ་གྱིས་གཙོས་པའི་རྗེས་གནང་གི་རིགས་ཤིན་
ཏུ་མང་པོ་དང༌། གཞུང་ལུགས་རྣམས་ཀྱི་པ ཤད་བཀའ་དང༌། ཐུན་མོང་སྒྲ་
སྙན་ངག་སོགས་ཀྱི་ཕྱག་ཁྲིད། རྒྱལ་བའི་བཀའ་བསྟན་འགྱུར་དང་། བོད་ཀྱི་
ཤིང་རྟ་ཆེན་པོ་རྣམས་ཀྱི་གསུང་འབུམ་སོགས་ཟབ་ཅིང་རྒྱ་ཆེ་བའི་བཀའ་འཆད་
སྤེལ་ལ་རྟག་ཏུ་གཞོལ་ཏེ། གསུང་ལས་སྐྱེས་པའི་བསྟན་འཛིན་གྱི་སློབ་མའང་
མཁས་ཤིང་གྲུབ་པ་བརྙེས་པ་མང་དུ་བྱོན་ཅིང༌། དེ་དག་ལས་གྱེས་པའི་དངོས་
སློབ་དང་ཉིང་སློབ་ཀྱི་ཚོགས་བགྲང་དུ་མེད་པར་བྱོན་པས་ནོར་འཛིན་ཡངས་
པའི་ཁྱོན་ཀུན་གང་སྟེ། ཐམས་ཅད་ཀྱིས་ཀྱང་བསྟན་པ་རིན་པོ་ཆེ་ཕྱོགས་ཐམས་
ཅད་དུ་སྤེལ་ཞིང་སྐྱེ་དགུ་མ་ལུས་པ་མངོན་མཐོ་དང་ངེས་ལེགས་ཀྱི་གོ་འཕང་
མཐོན་པོར་སྦྱོར་བ་ལ་ཆེད་དུ་བརྩོན་པ་ལྷུར་བཞེས་པ་ཤ་སྟག་གོ ། ཁྱད་པར་
གསུང་ངག་སློབ་བཤད་ཀྱི་བསྟན་པ་གཏད་ ཅིང་ ཐུགས་ ཀྱི་སྲས་སུ་ གྱུར་པ་ནི།
ཁང་སར་མཁན་ཆེན་འཇམ་པའི་དབྱངས་ངག་དབང་བསོད་ནམས་རྒྱལ་མཚན་
དང༌། མཁན་ཆེན་སྨྲ་བའི་ཉི་མ་འཇམ་དབྱངས་ཤེས་རབ་རྒྱ་མཚོ། ཕན་ཁང་
མཁན་རིན་པོ་ཆེ་ཕྱིར་མི་ལྡོག་པའི་བྱང་ཆུབ་སེམས་དཔའ་ཆེན་པོ་དཔལ་ལྡན་བློ་
གྲོས་རྒྱལ་མཚན། མཁན་ཆེན་འཇམ་དབྱངས་རིན་ཆེན་རྡོ་རྗེ། ཐུབ་བསྟན་
འཇིགས་མེད་ཆོས་ཀྱི་དབང་ཕྱུག་སོགས་སྔ་ཕྱིར་མཁས་པའི་གཙུག་རྒྱན། གྲུབ་
པའི་ཁྱུ་མཆོག་བརྒྱ་སྐོར་ཙམ་བྱོན་ཅིང༌། དུས་ སྐབས་དེ་ཙམ་ན་སྟོད་མངའ་
རིས་སྐོར་གསུམ། བར་དབུས་གཙང་རུ་བཞི། སྨད་མདོ་ཁམས་སྒང་དྲུག་གི་
སའི་ཆ་ཐམས་ཅད་ཞལ་སློབ་ཀྱིས་གང་བ་རྣམས་ཀྱིས་ནི་ཨེ་མ་ཧོ་ཞེས་པའི་སྒྲས་
213



ཕྱོགས་ཀྱི་ཁོར་ཡུག་འགེངས་ པ་ཙམ་དུ་ གྱུར་ པ་ མ་ ཟད། རྨད་ དུ་ བྱུང་ བའི་
གསུང་རྩོམ་གྱི་རིགས་ཀྱང་མཁན་ཆེན་རྡོ་རྗེ་འཆང་བྱམས་པ་ནམ་མཁའ་འཆི་
མེད་ཁུ་དབོན་རྣམ་གསུམ་གྱི་རྟོགས་པ་བརྗོད་པ་ངོ་མཚར་མེ་ཏོག་གཡོ་བའི་འཁྲི་
ཤིང་བྱིན་རླབས་འདོད་རྒུའི་འབྱུང་གནས་ཀྱིས་མཚོན་པོད་ཆེན་ལྔ་ཙམ་རྗེས་
འཇུག་གདུལ་བྱའི་གསོས་སུ་བཞག་ཅིང་། དགུང་གྲངས་ཉེར་དགུ་པར་གཞུང་
ས་དགའ་ལྡན་ཕོ་བྲང་ཆེན་པོ་ནས། ལྷ་རྫས་ཀྱི་ན་བཟའ་ལ་སོགས་པ་ཆེན་པོར་
འོས་པའི་ཡོ་བྱད་དུ་མས་ཞབས་ཀྱི་པད་མོར་མངོན་པར་མཆོད་པ་དང་བཅས་པ་
དང་ཆབས་གཅིག་ཤ་ཛི་ནི་ཐིག་ཐི་གུ་ཆི་མཁན་པོ་ཞེས་པའི་མཚན་དང་ཐམ་ག་
ཆེ་ཆུང་སོགས་བསྩལ་ནས། འཛམ་གླིང་བྱང་ཕྱོགས་གངས་རིའི་ར་བས་བསྐོར་
བའི་ལྗོངས་ན་ འཁོད་ པའི་སྐྱེ་འགྲོ་ ཐམས་ ཅད་ཀྱི་འདྲེན་པ་དམ་ པར་ མངའ་
གསོལ་བའི་དགེ་མཚན་ལྷུན་གྱིས་གྲུབ་པར་རང་བྱུང་བར་གྱུར་ཏོ། ། དེ་ལྟར་
རྒྱལ་བ་རྡོ་རྗེ་འཆང་གི་སེང་གེའི་ཁྲི་ལ་ཞབས་ཟུང་གསེར་གྱི་འཁོར་ལོ་བཀོད་
ནས་བགྲང་བྱ་བརྒྱུད་ཀྱི་བར་དུ་དཀོན་མཆོག་ལ་མཆོད་པ་དང༌། དགེ་འདུན་
ལ་བསྙེན་བཀུར། བཀའ་ཆོས་འཆད་སྤེལ། བསྟན་པ་འཛིན་སྐྱོང༌། འགྲོ་དོན་
ཐུགས་བསྐྱེད། མངའ་འབངས་ བརྩེ་ སྐྱོང་ སོགས་ མཛད་ ཕྲིན་ བླ་ ན་ མེད་ པ་
བསྐྱངས་ནས། མཐར་དགུང་གྲངས་ཞེ་གཉིས་པ་བོད་རབ་བྱུང་བཅོ་ལྔ་པའི་
ལྕགས་ཕོ་རྟ་ཡི་ལོ་སྟེ་སྤྱི་ལོ་1870ལོར་གཟུགས་སྐུའི་བཀོད་པ་ཆོས་དབྱིངས་སུ་
བསྡུས་པ་ཡིན་ནོ། །
མཁན་ཆེན་ངག་དབང་བསོད་ནམས་རྒྱལ་མཚན།
ཁོང་ནི་བོད་རབ་བྱུང་བཅུ་བཞི་པའི་དཀྱིལ་དང་དུས་རབས་བཅུ་དགུ་
པའི་སྟོད་ཙམ་དུ་ཡུལ་གྱི་དགེ་བཅུའི་ཡོན་ཏན་ཡོངས་སུ་རྫོགས་ཤིང་ཕུན་སུམ་
ཚོགས་པའི་དགེ་མཚན་དུ་མ་དང་ལྡན་པ་གཙང་རོང་རྒྱ་སྔོན་ཞེས་བྱ་བར་མཁན་
214



ཆེན་ངག་དབང་བློ་གྲོས་བསྟན་འཛིན་གྱི་ སྐུའི་དབེན་དུ་མཚན་དཔེའི་དཀྱིལ་
འཁོར་གསར་དུ་བཞད། སྐུ་ན་ཆུང་ངུའི་དུས་ནས་དམ་པའི་རིགས་སད་དེ་ངོར་
ཁང་སར་དུ་བཞུགས་ཏེ། མཁན་ཆེན་ཀུན་དགའ་བསྟན་པའི་བློ་གྲོས་ལས་སྡོམ་
པ་གསུམ་དང་ལམ་འ བྲས་སོགས་ཀྱི་བདུད་རྩི་བཞེས། སློབ་དཔོན་རྡོར་འཛིན་
ངག་དབང་དགེ་ལེགས་ལས་འདོན་ཆོ་ ག རྒྱུད་ཆུང་བཞི་སོགས་བསླབ་པས་
ཚེགས་མེད་དུ་མཁྱེན་པས་ཐུགས་རབ་ཤིན་ཏུ་ཆེ་བར་གྲགས། དེ་ལས་སྔ་གཞུག་
རྣམས་སུ་མཁན་ཆེན་བྱམས་པ་ཀུན་དགའ་བསྟན་འཛིན། རྣལ་འབྱོར་འཇམ་
དཔལ་བཟང་པོ། དཔལ་ལྡན་ཆོས་ཀྱི་རྒྱལ་མཚན། མཁན་ཆེན་ངག་དབང་
ལེགས་གྲུབ་སོགས་ཡོངས་འཛིན་དམ་པ་དུ་མའི་ཞབས་རྡུལ་སྤྱི་བོར་བླངས་ཏེ།
ཟབ་རྒྱས་ཀྱི་ཆོས་ཚུལ་དུ་མ་ལ་གསན་བསམ་མཛད། ཁྱད་པར་དུ་མཁན་ཆེན་
བྱམས་པ་ ཀུན་ དགའ་རྒྱལ་ མཚན་ གྱི་ ཞབས་ པད་ཡུན་ རིང་ བསྟེན་ ནས་ མདོ་
སྔགས་ཀྱི་གཞུང་ལུགས་རྒྱ་མཚོ་ལྟ་བུར་གསན་པ་མ་ཟད། གཞུང་རང་རང་གི་
དཀའ་གནད་དོགས་གཅོད། གྲུབ་མཐའི་ཞལ་བཞེས་འཇོག་མཚམས་སོགས་ཀྱི་
སྦྱངས་བ་ ཕུལ་ དུ་ སོན། མཁན་ པོ་ དེ་ ཉིད་ ལས་ གསུང་ ངག་ རིན་ པོ་ ཆེ་ སློབ་
བཤད་ཁྲིད་ཡིག་ གཉིས་ ཀྱི་ སྟེང་ནས་གསུང་བཤད་ ཞིབ་ རྒྱས་ དང༌། འཁོར་
འདས་དབྱེར་མེད་ཀྱི་ལྟ་བ་རིག་ཐོག་ནས་ངོ་སྤྲོད་དེ་བརྡར་ཤ་ཆོད་ངེས་སོགས་
དབང་ཁྲིད་ བྱིན་ རླབས་ རྗེས་ གནང་ བཅས་ ཚང༌ སྤྲུགས་ དང༌། ངོར་ལུགས་
དཀྱིལ་འཁོར་བདུན་དང་། རྡོར་ཕྲེང་སོགས་སྤྱི་ཟུར་གྱི་དབང་རྒྱུན་ངོར་པ་རོང་
ལ་བཞུགས་སོ་ཅོག་དང༌། སྒྲུབ་ཐབས་རྒྱ་མཚོ་སོགས་རྗེས་གནང་རིག་གཏད་ཀྱི་
བཀའ་ཤིན་ཏུ་མང་པོ་དང༌། ངོར་བའི་ཁྲིད་ཆེན་བརྒྱད་དང༌། ཇོ་ནང་ཁྲིད་
བརྒྱ། བློ་སྦྱོང་སོགས་ཁྲིད་ཡིག་ཤིན་ཏུ་མང་པོ། རྒྱལ་བའི་བཀའ་བསྟན་འགྱུར་
དང༌། ས་ངོར་བཀའ་འབུམ་གཙོས་རང་ལུགས་ཀྱི་བཀའ་འབུམ་བཞུགས་ཚད།
དམར་པོ་སྐོར་གསུམ། མགོན་པོ་ཆེ་ཆུང་སོགས་ཀྱི་བེའུ་བུམ་བཞུགས་སོ་ཅོག་
གསན་ཏེ། དཔལ་ཀྱེ་རྡོར་ གཞི་ བསྙེན་ སོགས་ ཡི་ དམ་ མང་ པོའི་ བསྙེན་སྒྲུབ་
215



མཐར་ཕྱིན། ཁྱད་པར་རྡོ་རྗེ་དབྱངས་ཅན་མ་དཀར་མོ་བསྒྲུབས་པས་མཁྱེན་
རབ་ཀྱི་རྩལ་རྫོགས་པས་མདོ་སྔགས་རིག་གནས་དང་བཅས་པ་གཟིགས་པ་ཙམ་
གྱིས་ཐུགས་སུ་ཆུད། བོད་རབ་བྱུང་བཅུ་བཞི་པའི་ས་མོ་ལུག་གི་ལོ་སྟེ་སྤྱི་ལོ་
1859ལོར་ངོར་ཆེན་རྡོ་རྗེ་འཆང་གི་ཆོས་ཀྱི་ཁྲི་ལ་ཞབས་ཀྱི་པད་མོ་བཀོད་དེ་
བགྲང་བྱ་བརྒྱད་ཙམ་གྱི་རིང་དུ་སྟོད་མངའ་རིས་ནས། སྨད་རྒྱུ་མཚམས་ཡན་གྱི་
སྐལ་ལྡན་གྱི་སློབ་མ་ཉི་ཟེར་གྱི་རྡུལ་ལྟར་ལྷགས་པ་རྣམས་ལ་གསུང་ངག་རིན་པོ་
ཆེ་ལམ་འབྲས་བུ་དང་བཅས་པས་མཚོན་ཟབ་པ་དང་རྒྱ་ཆེ་བའི་ཆོས་ཀྱི་འཁོར་
ལོ་བར་མེད་དུ་བསྐོར་བས་སྦྱངས་ སྨིན་ གྱི་ ས་བོན་ཁྱད་ པར་ ཅན་ཐེབས་པར་
མཛད་དེ། མཁན་ཆེན་འཇམ་དབྱངས་ཤེས་རབ་རྒྱ་མཚོ་རྒྱལ་ཚབ་ཏུ་མངའ་
གསོལ། ཆེན་པོ་ གླིང་བར་དང་། སྡེ་དགེ་ཆོས་རྒྱལ་ཆེན་པོའི་མཆོད་གནས་
བོད་ཆེན་པོའི་ལྗོངས་འདིར་ཆིབས་ཀྱི་ཁ་ལོ་བསྒྱུར། སྡེ་དགེ་ཆོས་རྒྱལ་ཉིད་ཀྱིས་
གཙོས་ལྷུན་གྲུབ་སྟེང་གི་བླ་མ་ལས་སྣེ་སོགས་ཀྱིས་བསུ་བའི་བཀོད་པ་བཅས་སྒྲུབ་
ཁང་ཀུན་ཁྱབ་གླིང་གི་སེང་ཁྲིར་བཞུགས་བ།དན་འཇགས། རིམ་གྱིས་ཆོས་རྒྱལ་
ཆེན་པོ་ལྟོས་བཅས་བློ་གྲོས་དང་ལྡན་པ་རྣམས་ལ་བསྟན་བཅོས་སྡོམ་གསུམ་རབ་
དབྱེ་དང༌། གསུང་ངག་རིན་པོ་ ཆེ་ སློབ་བཤད་དང༌། འཁོར་འདས་དབྱེར་
མེད་ཀྱི་ལྟ་བ་རིག་ཐོག་ནས་ངོ་སྤྲོད་སོགས་དབང་ཁྲིད་བྱིན་རླབས་ལུང་བཅས་
ཚང་ སྤྲུགས་ སུ་ བསྩལ། འཇམ་དབྱངས་མཁྱེན་བརྩེའི་དབང་པོའི་དྲུང་ནས།
དཔལ་དུས་ ཀྱི་ འཁོར་ ལོའི་ དབང་ བཀའ་ ཡོངས་ རྫོགས་ དང༌། གཞན་ ཡང་
གསར་རྙིང་གི་ཆོས་བཀའ་ཤིན་ཏུ་མང་པོ་དང༌། ཐུབ་བསྟན་ཆོས་ཀྱི་གྲགས་པ།
འཇམ་མགོན་བློ་གྲོས་མཐའ་ཡས་སོགས་ལས་ཟབ་རྒྱས་ཆོས་ཀྱི་བདུད་རྩི་གསོལ་
ཅིང་། སྔ་ཕྱིར་ཅི་རིགས་པར་ས་ངོར་དགོན་ཁག་རྣམས་ལ་ཟབ་རྒྱས་ཆོས་ཀྱི་
བདུད་རྩི་ ལྷུག་ པར་ བསྩལ། རྨད་ དུ་ བྱུང་ བའི་ གསུང༌ རྩོམ་ གྱི་ རིགས་ ཀྱང་། །
སྙན་ངག་ དཔེར་ བརྗོད་ ཕུན་ སུམ་ ཚོགས་ པ་ དང༌། ལམ་ དབང་ སོགས་ ཆོག་
བསྒྲིགས་མང་པོ་དང་། འཁོར་འདས་དབྱེར་མེད་ཀྱི་ལྟ་ བ་ ཉམས་ མགུར་ དུ་
_216



བཞེངས་ པའི་ སྐོར་དང་། ཆབ་ ཤོག་དང༌། དགོན་ སྡེ་ སོ་ སོར་ བསླབ་བྱའི་
བཅའ་ཡིག སྡོམ་གསུམ་འཇམ་ དབྱངས་བླ་མ་དགོངས་རྒྱན་ གྱི་རང་འགྲེལ་
མཇུག་རྩོམ་འཕྲོར་ལུས་པའི་ཁ་སྐོང་། ས་གཞུང་སྦྲགས་མ། གཞི་གསུམ་གསལ་
བྱེད། དུས་འཁོར་དབང་ཆོག་གསལ་བྱེད། ཆོས་སྐྱོང་གི་བསྐང་བ་རིགས་མང་
པོ། སྨན་བླའི་མདོ་ཆོག་སོགས་ཆོ་ག་ཚན་མང་བཅས་གསུང་འབུམ་རྨད་དུ་བྱུང་
བའི་ལེགས་བཤད་ བདེན་ གཉིས་ གྲོངས་སུ་རྗེས་འཇུག་ གདུལ་ བྱའི་ གསོས་ སུ་
བཞག རྗེ་ འཇམ་ དབྱངས་ མཁྱེན་ བརྩེའི་ དབང་ པོའི་ ཞལ་ ནས། ཕྱིས་ ཀྱི་
མཁན་ཆེན་ཞིག་ལ་རྗེ་འདིར་པཎྜིཏའི་མཚན་གསོལ་ནའང་ཆོག་གསུངས་ནས་
བསྔགས་བརྗོད་ཀྱི་མེ་ཏོག་ རབ་ ཏུ་འཐོར་བར་གྱུར། ཉག་དམག་གིས་བརླག་
ཤུལ་རང་ལུགས་ཀྱི་ཆོས་སྡེ་ཉམ་ཐག་མང་པོར་ལུགས་གཉིས་ཀྱི་སྒོ་ནས་ཉམས་
གསོ་མཛད་དེ་བསྟན་པའི་སྲོག་མཐུད་པས་ད་ལྟ་དཔལ་ལྡན་ས་སྐྱ་བའི་དགོན་སྡེ་
རྣམས་ཀྱི་མཚན་ཆགས་ པ་ འདིའང་དམ་ པ་ འདི་ཁོ་ ནས་ བཀའ་ དྲིན་ ལས་ མ་
འདས་སོ། ། ཁྲོམ་རྡོ་ཁག་དགོན་དུ་བདེ་མཆོག་ནག་པོ་པའི་སྒྲུབ་མཆོད་གསར་
འཛུགས་སྨིན་གྲོལ་དང་། རྟེན་ ཐེབས་རྒྱ་ཆེར་བསྩལ། དེ་ལྟར་བཤད་ སྒྲུབ་
འཁོར་ལོ་གཉིས་ལྡན་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་ཕྱོགས་ཐམས་ཅད་
དུ་སྤེལ་བ་ལ་བརྟེན་ནས་གསུང་ལས་སྐྱེས་པའི་བསྟན་འཛིན་གྱི་སློབ་མ་ཡང་།
འ ཇམ་དབྱངས་ཤེས་རབ་རྒྱ་མཚོ། ངག་དབང་བློ་གྲོས་སྙིང་པོ། མཁན་ཆེན་
པད་མ་རྡོ་རྗེ། ཐུབ་བསྟན་ཆོས་ཀྱི་གྲགས་པ། དགེ་བཤེས་ཕན་བདེ་བཟང་པོ།
དབོན་གཞན་ ཕན་ ཀུན་དགའ། གདོང་ ཐོག་ སྤྲུལ་ སྐུ། མངའ་ རིས་ ཆོས་ རྗེ།
ལྷུན་གྲུབ་སྟེང་ཤར་ནུབ་ཆོས་རྗེ་གསར་རྙིང་། ཆོས་རྒྱལ་དཔལ་ལྡན་འཆི་མེད་
རྟག་པའི་ རྡོ་ རྗེ་ སོགས་ མཁས་ བཙུན་ གྲུབ་ པའི་ ཁྱུ་ མཆོག་ གྲངས་ མང་ དང༌།
བགྲང་བྱ་བརྒྱད་ཙམ་ལ་འབྲེལ་ཚད་དོན་ལྡན་དུ་མཛད་ཅིང༌། སླར་གདན་སར་
བཏེག་པ་ན་ཕྱག་རྫས་ཆེས་ཕྲ་བར་གྱུར་པའང་དད་རྫས་བྱུང་རིམ་བཞིན་སྤོང་
དག་ཏུ་བསྟན་འགྲོའི་དོན་ ཁོ་ན་སྨིན་པས་བདག་འཛིན་གྱིས་འཁྲི་བའི་དྲི་མ་
217



གཏན་བྲལ་ དུ་ གྱུར་ པ་ གོར་མ་ཆག སྐྱེ་ རྒུ་ དོན་ གྲུབ་ གླིང༌ དུ་ འདུལ་ བ་ གཞི་
གསུམ་དར་བར་མཛད། བལ་ཡུལ་མཆོད་རྟེན་རྣམ་གསུམ་ལ་བསྟན་འགྲོའི་
ཕན་བདེ་སྤེལ་སླད་མཆོད་འབུལ་སྨོན་འདུན་ཡང་དག་གནང་། གློ་བོ་རྒྱལ་པོས་
རྩ་བའི་རིགས་བདག་ཏུ་བཀུར་ཡང་རིང་པོར་མ་བཞུགས། མདོར་ན་དམ་པ་
འདི་ཉིད་ཀྱི་སྐུ་ཚེ་ཧྲིལ་པོར་བྱ་བྲལ་སྤྲོས་མེད་ཀྱི་རྣམ་ཐར་ཁོ་ནར་སྤེལ་ཏེ། ཀྱི་
རོང་དུ་ཕེབས་ནས་ཉིད་ཀྱི་བསམ་གཏན་ཁང་པུར་སྐུ་ཚེ་དང་སྒྲུབ་པ་མཉམ་པས་
གྲུབ་པའི་གོ་འཕང་མཐོན་པོར་འཛེགས་ནས་ཟབ་གསལ་གཉིས་མེད་ཀྱི་ཡེ་ཤེས་
མངོན་དུ་ གཟིགས་ ཏེ། མཐར་ དགུང་ གྲངས་ ང་ དགུ་ པར་ དགོངས་ པ་ གཞི་
དབྱིངས་སུ་བསྡུས་པ་ཡིན་ནོ། །
འཇམ་དབྱངས་ཤེས་རབ་རྒྱ་མཚོ།
ཁོང་ནི་བོད་རབ་བྱུང་བཅུ་བཞི་པའི་དཀྱིལ་དང་དུས་རབས་བཅུ་དགུ་
པའི་དཀྱིལ་སྟོད་ཙམ་དུ་གཙང་རོང་སྨན་ཐངས་སུ་མཁན་ཆེན་ངག་དབང་བློ་
གྲོས་བཟང་པོའི་ཡེ་ཤེས་སྒྱུ་འཕྲུལ་དུ་རྗེ་དེ་ཉིད་ཀྱི་དབོན་ རིགས་ སུ་ངོ་མཚར་
བའི་ལྟས་དུ་མ་དང་བཅས་ཏེ་གཟུགས་སྐུ་ཆུ་ཤེལ་གྱི་དབང་པོ་མངོན་པར་བཞད།
སྐུ་ན་ཆུང་ངུའི་དུས་ནས་དམ་པའི་བག་ཆགས་སད་ཅིང་ཞལ་དང་པོ་ཕྱེ་བ་ཙམ་
ལ་ངོར་ནས་བཅར་བ་རྣམས་ཀྱི་མིང་ཐོགས་མེད་དུ་གསུངས་ཤིང༌། སྐྱེས་ཆེན་
རྣམས་ཀྱིས་སྤྲུལ་པའི་སྐུར་ལུང་གིས་ཟིན། མི་རིང་བར་ངོར་ཁང་སར་བླ་བྲང་
དུ་གདན་དྲངས། འདོན་ཆོས་སྤྱོད་དང༌། རྒྱུད་ཆུང་བཞི་སོགས་ཚེགས་མེད་དུ་
མཁྱེན། མཁན་ཆེན་བྱམས་པ་བསྟན་འཛིན་བཟང་པོས་མཁན་པོ་དང༌། རྣལ་
འབྱོར་འཇམ་དཔལ་བཟང་པོས་ལས་སློབ་སོགས་སྐྱེས་ཆེན་དམ་པ་འབའ་ཞིག་
གི་དད་ པའི་ དགེ་འདུན་གྲངས་ཚང་གི་ དབུས་ སུ་ཚིགས་ གསུམ་ རིམ་ནོད་ཀྱི་
བསྙེན་པར་རྫོགས། སེམས་བསྐྱེད་ ཀྱི་ སྡོམ་ པ་བཞེས་ཏེ་བླང་དོར་ གྱི་ གནས་
218



རྣམས་སྤྱན་འབྲས་བཞིན་བསྲུངས། དེ་ལས་སྔ་གཞུག་རྣམས་སུ་མཁན་ཆེན་དེ་
ཉིད་ལས་ལམ་འབྲས་སློབ་བཤད་དང་། རྣལ་འབྱོར་འཇམ་དཔལ་བཟང་པོ་
ལས་ཚོགས་ བཤད་ཡོངས་རྫོགས་དང་། ཐར་རྩེ་རྡོ་རྗེ་འཆང་བྱམས་ པ་ ཀུན་
དགའ་བསྟན་པའི་རྒྱལ་མཚན་གྱི་དྲུང་ནས་ གསུང་ངག་སློབ་བཤད་ཁྲིད་ཡིག་
གཉིས་ཀྱི་སྟེང་ནས་གསུང་བཤད་ཞིབ་རྒྱས་དང༌། འཁོར་འདས་དབྱེར་མེད་ཀྱི་
ལྟ་བ་རིག་ ཐོག་ ཏུ་ངོ་སྤྲོད་ པ་ སོགས་དབང་ཁྲིད་བྱིན་རླབས་ལུང་བཅས་ཚང་
སྤྲུགས་སུ་ གསན། གནས་ ལྔ་ རིག་ པ་ འཇིགས་ མེད་ དཔལ་ ལྡན་ གྱི་དྲུང་ནས་
དབྱངས་ཅན་སྒྲ་གཞུང་དང༌། སྙན་ངག་སོགས་ཐུན་མོང་རིག་གནས་སྐོར་དང་།
ངོར་ལུགས་དཀྱིལ་འཁོར་སོགས་རྒྱུད་སྡེ་རབ་འབྱམས་དང་། མཁའ་སྤྱོད་མ་
སོགས་བྱིན་རླབས་རྗེས་གནང་ རབ་ ཏུ་ མང་ པོ་ དང༌། ས་སྐྱའི་བཀའ་འབུམ་
སོགས་གསུང་འབུམ་རྣམས་དང་། ཐུན་མོང་མ་ཡིན་པའི་བེའུ་བུམ་སྐོར་དང་།
གཞན་ཡང་མཁས་གྲུབ་དཔལ་ལྡན་ཆོས་ཀྱི་རྒྱལ་མཚན་དང་། མཁན་ཆེན་ངག་
དབང་བློ་གྲོས་བསྟན་འཛིན། མཁས་གྲུབ་ཀུན་དགའ་བསྟན་པའི་བློ་གྲོས །
ཁུ་ན་མཆོག་སྤྲུལ་སོགས་མཁས་ཤིང་གྲུབ་པ་བརྙེས་པའི་དགེ་བའི་བཤེས་གཉེན་
དུ་མའི་ཞབས་རྡུལ་སྤྱི་བོར་བླངས་ཏེ། མདོ་རྒྱུད་གཞུང་ལུགས་རབ་འབྱམས་ལ་
ཐོས་པའི་ཕ་རོལ་ཏུ་སོན། དཔལ་ཀྱེ་རྡོ་རྗེ་སོགས་ཀྱི་གཞི་བསྙེན་ཚད་དུ་འཁྱོལ་
ནས། གྲུབ་པའི་རྟགས་མཚན་དུ་མ་མངོན་དུ་གྱུར་ཏེ། མཁས་གྲུབ་གཉིས་ལྡན་
གྱི་གོ་འཕང་ལ་མངའ་དབང་འབྱོར། ཆེན་པོ་གླིང་གི་མཆོད་གནས་སུ་གདན་
དྲངས་ནས་ལོ་ དུ་ མར་འབྲེལ་ ཚད་ དོན་ ལྡན་ དུ་བསྐྱངས། ཉག་དགྲའི་ རྩུབ་
འགྱུར་ཆེད་དུ་དགོངས་པའི་ཚུལ་གྱིས་དབུས་གཙང་དུ་བཏེག དད་གཤིན་གྱི་
དངོས་པོ་གང་ཡོད་ཐམས་ཅད་མཆོད་འབུལ་ཁོ་ནར་མཛད་དེ་འདི་ཕྱི་དོན་དང་
ལྡན་པར་མཛད། དེ་ནས་གཟའ་སྐར་ལེགས་འཛོམས་ ཕུན་ སུམ་ཚོགས་པའི་
ཉིན་རྗེ་རྒྱལ་བ་གཉིས་པའི་ཆོས་ཀྱི་ཁྲི་ལ་ཞབས་སེན་རྣམ་པར་བཀོད་པའི་སྐལ་
བཟང་གི་ཉི་མ་འཇིག་རྟེན་གྱི་བླ་ན་འཆར་བ་དེ་ཉིད་ནས་བརྩམས་ཏེ་གདུལ་བྱ་
219



སྐལ་བ་དང་ལྡན་པ་རྣམས་ལ་གསུང་ངག་རིན་པོ་ཆེ་ལམ་འབྲས་བུ་དང་བཅས་
པས་མཚོན་མདོ་རྒྱུད་གཞུང་ལུགས་རབ་འབྱམས་ཀྱི་དབང་ལུང་ཁྲིད་མན་ངག་
བཅས་དུ་མ་བསྩལ་བས། གསུང་གི་བདུད་རྩི་བཞེས་པའི་ཞལ་སློབ་ཀྱང་དུ་མ་
བྱུང་སྟེ། མཁས་གྲུབ་ངག་དབང་བློ་གྲོས་སྙིང་པོ། སྡེ་དགེ་ལྷ་སྲས་བླ་མ། གླིང་
ལྷ་སྲས། མཁས་ གྲུབ་ འཇིགས་ མེད་ དཔལ་ ལྡན་ སོགས་ མཁས་ ཤིང་ གྲུབ་ པ་
བརྙེས་པའི་སློབ་ཚོགས་བགྲང་ལས་འདས་པ་བསྐྲུན་པ་མ་ཟད། རྨད་དུ་བྱུང༌
བའི་གསུང་རྩོམ་གྱི་རིགས་ཀྱང༌། སྙན་ངག་ལེའུ་གསུམ་པའི་དཔེ་བརྗོད་ཚིག་
རྒྱུན་ཉམས་ འགྱུར་ ཕུན་ སུམ་ ཚོགས་ པ་ དང་། ཆབ་ ཤོག་ རིགས་ འགའ་ ཞིག་
བཅས་རྗེས་འཇུག་གདུལ་བྱའི་གསོས་སུ་བཞག་ཅིང་། སྐྱེས་སྦྱངས་ཀྱི་མཁྱེན་
་ རབ་མེ་ལོང་ དྭངས་བས་གཞུང་ལུགས་རྣམས་གཟིགས་པ་ཙམ་གྱིས་ཐུགས་ སུ་
ཆུད། མཉམ་རྗེས་དབྱེར་མེད་ཀྱི་སྒྲུབ་པ་སྙིང་པོ་མཛད་པས་གྲུབ་པའི་རྟགས་ངོ་
མཚར་བ་ མང་ པོ་ ཤར་ ཞིང༌། ཆོས་ བརྒྱུད་ རིང་ དུ་ སྤངས་ པས་ བྱང་ ཆུབ་ ཀྱི་
སེམས་གཉིས་འབྱོངས། ཐུགས་རྗེ་དང་མཁྱེན་རབ་ཕུལ་དུ་སོན་ཡང་སྐུ་ཚེ་ཧ་
ཅང་རིང་པོ་མ་བཞུགས་པས་མཁས་ཚུལ་གསུམ་གྱི་ཕྲིན་ལས་ཆེར་མ་རྒྱས། དེ་
ལྟར་དམ་པ་འདི་ཉིད་ཀྱི་ཞིང་འདིའི་གདུལ་བྱ་དེ་ཙམ་དུ་གཟིགས་ནས་དགོངས་
པ་ཆོས་དབྱིངས་སུ་བསྡུས་པ་ཡིན་ནོ། །
དཔལ་ལྡན་བློ་གྲོས་རྒྱལ་མཚན་དཔལ་བཟང་པོ།
ཁོང་ནི་ བོད་ རབ་ བྱུང་ བཅུ་ བཞི་ པའི་ ལྕགས་ ཕོ་ བྱི་ བའི་ ལོ་ སྟེ་ སྤྱི་ ལོ་
1840ལོར་ངོ་མཚར་བའི་དགེ་མཚན་དུ་མ་དང་བཅས་ཏེ་མཚན་དཔེའི་དཀྱིལ་
འཁོར་གསར་དུ་བཞད། སྐུ་ན་ཆུང་ངུའི་དུས་ནས་ཞྭ་སེར་ཅོད་པན་འཆང་བ་
དགའ་བ་གདོང་གི་གྲྭ་སར་ཞུགས་ཏེ་མཁན་ཆེན་ཀུན་དགའ་བསྟན་པའི་བློ་གྲོས་
ཀྱི་དགོངས་པ་ཡེ་ཤེས་གཟིགས་པའི་མེ་ལོང་ངོར་རྒྱལ་བ་རྡོ་རྗེ་འཆང་ངུར་སྨྲིག་
220



འཆང་བའི་རྣམ་ རོལ་ དུ་ བྱོན་ པ་ དཔལ་ ཨེ་ཝཾ་ པའི་ མི་ འཇིགས་ སེང་གེ་ཁྲིར་
འཛེགས་ཏེ་ཟབ་རྒྱས་གདམས་པའི་བཅུད་ཀྱིས་སྐལ་ལྡན་བགྲང་ལས་འདས་པ་
ཐར་པར་དཀྲི་བའི་རྣམ་འདྲེན་ཁྱུ་མཆོག་ཆེན་པོར་གཟིགས་པས་ངོར་ཕན་བདེ་
བླ་བྲང་དུ་སྤྱན་དྲངས། ངོར་པའི་ཚོགས་འདོན་སྐོར་དང༌། རྒྱུད་ཆུང་བཞི།
ཀུན་ཏུ་དགོས་པའི་གཞུང་བདུན་སོགས་སློབ་གཉེར་ཕུལ་བས་ཐུགས་རིག་ཟབ་
པའི་རྩེར་སོན། ཐོག་མར་བྱམས་པ་ཀུན་དགའ་བསྟན་འཛིན་གྱིས་འཆི་བདག་
བདུད་ལས་རྒྱལ་ཞིང་སྐུ་ཚེ་མཛད་ཕྲིན་མཐར་ཕྱིན་པའི་རྟེན་འབྲེལ་དུ་རྡོ་རྗེ་
འཇིགས་བྱེད་ལྷ་དགུའི་དབང་བཞི་བསྩལ། མཁན་ཆེན་བྱམས་པ་ཀུན་དགའ་
བསྟན་པའི་རྒྱལ་མཚན་དྲུང་ནས་རབ་ཏུ་བྱུང་ཞིང་བསྙེན་པར་རྫོགས་པའི་དགེ་
སློང་གི་སྡོམ་པ་ཡང་དག་པར་བཞེས། ཁྱད་པར་གཉིས་ལྡན་གྱི་སེམས་བསྐྱེད་
ཞུས། གནང་བཀག་གི་བསླབ་གཞིའི་མཚམས་ལས་ནམ་ཡང་མི་འདའ་ཞིང་།
དཔལ་ཀྱེ་རྡོ་རྗེ་བཀའ་བབས་བཞི་ལམ་འབྲས་ཚོགས་བཤད་སོགས་བཀའ་ཆོས་
མང་དུ་གསན་ཏེ་སུམ་ལྡན་རྡོ་རྗེ་འཛིན་པ་ཆེན་པོར་གྱུར་ཡང་ཞབས་དྲུང་གི་
མཚན་གསོལ། དེ་ནས་མདོ་སྨད་སའི་ཆར་འདིའི་གདུལ་བྱ་དད་པའི་སྐྱ་རེངས་
ཀྱིས་བསྐུལ་བས་མ་འདྲིས་པའི་མཛའ་བཤེས་མཛད་པའི་བཀའ་དྲིན་ཅན་ལུང་
རྟོགས་ཆོས་ཀྱི་ཉི་མ་སྲིད་འདིར་ཕེབས། མཁན་ཆེན་ཀུན་དགའ་བསྟན་པའི་བློ་
གྲོས། འཇམ་མགོན་ངག་དབང་ལེགས་གྲུབ། ཆོས་རྗེ་ཀུན་དགའ་དཔལ་ལྡན།
མཁས་མཆོག་ འཇམ་ དབྱངས་ ཡོན་ ཏན། གནས་ ལྔ་ རིག་ པ་ འཇིགས་ མེད་
དཔལ་ལྡན་སོགས་ལས་མདོ་སྔགས་རིག་གནས་དུ་མ་གསན་ཅིང༌། ཁྱད་པར་དུ་
ཐམས་ཅད་མཁྱེན་པ་འཇམ་དབྱངས་མཁྱེན་བརྩེའི་དབང་པོའི་ ཞལ་ སྔ་ནས་
སྒྲུབ་ཐབས་ཀུན་བཏུས་དང༌། དཔལ་ཀྱེ་རྡོ་རྗེའི་རྒྱུད་ཀྱི་བཤད་བཀའ་ཡོངས་
རྫོགས། མཁའ་སྤྱོད་མའི་ཁྲིད་སོགས་ལོ་ཤས་གསན་སྦྱངས་མཛད་ཅིང་། ཁྲོམ་
གཉེར་ཤུལ་དུ་ སྐལ་ ལྡན་ གྱི་སློབ་ཚོགས་བརྒྱ་ ཕྲག་དུ་མ་ལ་ལམ་འབྲས་ཚོགས་
བཤད་ཀྱི་དགའ་སྟོན་སྤེལ་ཏེ་ལོ་བཅུ་ཕྲག་སྐོར་བཞུགས། སྐྱེ་རྒུར་འབྲེལ་ཚད་
221 །



དོན་ལྡན་གྱི་ཕྲིན་ལས་རྒྱ་ཆེར་སྤེལ། སླར་གདན་སར་ཕེབས་ནས་དངོས་པོ་གྱ་
ནོམ་པའི་ཀུན་བཟང་མཆོད་སྤྲིན་ལ་ཅོ་འདྲི་བ་མཆོད་་ཅིང་སྤྲོས་པས་ཚོགས་ཟུང་
རྒྱ་མཚོ་མངོན་པར་བསྒྲུབས་ཏེ་རྡོ་རྗེ་འཆང་གི་མི་འཇིགས་སེང་གེ་ཁྲིར་མངའ་
གསོལ། བགྲང་བྱ་རྒྱལ་སྲིད་ གྲངས་ལྡན་རྒྱལ་བ་རྡོ་རྗེ་འཆང་གི་ཕྲིན་ལས་ལ་
དབང་བསྒྱུར། སྐལ་ལྡན་འདུས་ཚོགས་ལ་སོ་བྱང་སྔགས་གསུམ་གྱི་སྡོམ་པ་དང་།
གསུང་ངག་རིན་པོ་ཆེ་ལམ་འབྲས་བུ་དང་བཅས་པས་མཚོན་དབང་ལུང་ཁྲིད་
མན་ངག་དང་བཅས་པ་དུ་མ་བསྩལ། ལྷག་པར་རྡོ་རྗེ་འཆང་ཀུན་དགའ་བསྟན་
པའི་རྒྱལ་མཚན་གྱི་གནང་བ་བསྩལ་བ་བཞིན་དབྱར་ཆོས་ཆེན་མོའི་རྒྱུན་གསར་
སྤེལ་མཛད་ཅིང༌། མཁན་ཆེན་དེ་ཉིད་ཀྱི་དྲུང་ནས་སློབ་བཤད་ཁྲིད་ཡིག་གཉིས་
ཀྱི་སྟེང་ནས་ གསུང་ བཤད་ ཞིབ་ རྒྱས། འཁོར་ འདས་ དབྱེར་ མེད་ ཀྱི་ ལྟ་ བ་
དགོངས་པའི་དབྱིངས་སུ་ངོ་སྤྲོད་ཅིང་དབང་ཁྲིད་བྱིན་རླབས་ལུང་བཅས་ཚང་
སྤྲུགས་སུ་བསྩལ་བས་མཚོན་རྡོ་རྗེ་འཆང་གི་ཐུགས་རྒྱུད་ཟབ་རྒྱས་གདམས་པའི་
བཅུད་ཀྱིས་ཡོངས་སུ་འགེངས་བའི་བུམ་བཟང་ལ་ལོངས་སུ་སྤྱོད་པའི་སྐལ་བར་
ལྡན། དེ་ནས་མཁན་པོའི་འགན་བཞེས་འཇམ་དབྱངས་རིན་ཆེན་རྡོ་རྗེ་ལ་ཕུལ་
ནས། སླར་ཡང་ཁམས་ཕྱོགས་སུ་ཕེབས་ལམ་དུ་སྐྱེ་རྒུ་དོན་གྲུབ་གླིང་དུ་རྡོ་རྗེ་
ཕྲེང་བའི་ཆོས་འཁོར་བསྐོར་བས་མཚོན་འགྲོ་དོན་ཤིན་ཏུ་ཆེ། རིམ་བཞིན་སྡེ་
དགེ་ལྷུན་གྲུབ་སྟེང་ཆག་ཕེབས་ཏེ། མཁས་གྲུབ་ནོར་བསྟན། ལི་ཐང་ཆོས་རྗེ་
མཁས་གྲུབ་རྒྱ་མཚོ། ལྔ་རིག་པ་འཇམ་དབྱངས་ཡོན་ཏན། ལྷུན་གྲུབ་སྟེང་ཤར་
ནུབ་ཆོས་རྗེ་སོགས་འདུས་ཚོགས་བརྒྱ་ཕྲག་ལྔ་ཙམ་ལ་སྒྲུབ་ཐབས་ཀུན་བཏུས་ཁ་
སྐོང་བཅས་སྔ་ཕྱིར་བསྩལ། ཁྲོམ་སྡེ་གཞུང་མཁས་གྲུབ་ཆེན་པོ་ལུང་རིགས་ཉི་
མས་གཙོས་སྐལ་ལྡན་གྲངས་མང་ལ་སྒྲུབ་བཏུས་དང༌། སློབ་བཤད་སོགས་སྔ་
ཕྱིར་དགོངས་པ་འགེངས་ངེས་བཀའ་དྲིན་བསྩལ། དར་མདོ་མགོ་ཐམ་སོགས་
སུ་གདུལ་བྱ་འདུལ་བར་གཟིགས་པས་སྐྱེ་དགུའི་མོས་སྣང་ཆོས་ལ་བསྒྱུར་བས་
ཐར་པའི་ས་བོན་བསྩལ། གཞན་ཡང་འཇམ་མགོན་ཡོན་ཏན་རྒྱ་མཚོ། ཆོས་རྗེ་
222
CHIC
iar
nur
ir



ཀུན་དགའ་འཇམ་དབྱངས། ཁྲི་ཆེན་ཀུན་དགའ་བསོད་ནམས། དཔལ་ལྡན་
ཕྱོགས་ཀྱི་གླང་པོ། རྗེ་བཙུན་རྟ་མགྲིན་དབང་མོ། འཇམ་དབྱངས་མི་ཕམ་རྣམ་
རྒྱལ་སོགས་དམ་པ་དུ་མའི་མདུན་ནས་དབང་ལུང་ཁྲིད་མན་ངག་སོགས་རང་
ལུགས་གྲུབ་མཐའ་རྒྱ་མཚོ་སྲིད་དོ་ ཅོག་ གསན་བཞེས་མཛད་པ་ ཕུལ་ དུ་ཕྱིན།
གཞན་ཡང་ལེགས་པར་བཤད་པ་རྩོམ་གྱི་སྐོར་ལ་ཡང་། སྙན་ངག་གི་དཔེར་
བརྗོད་སྙན་འཇེབས་ཕུན་སུམ་ཚོགས་པ་དང་། རིགས་གསུམ་སྤྱིའི་རྗེས་གནང་
གི་ཆོ་ག ཆབ་ཤོག་རིགས། དགོན་སྡེ་སོ་སོར་བསླབ་བྱའི་བཅའ་ཡིག ཉིད་ཀྱི་
བླ་མའི་རྣལ་འབྱོར་སོགས་མཁས་པ་རྣམས་མགུ་ཞིང་སོར་བཅུའི་ཐལ་མོ་སྤྱི་བོར་
སྦྱར་འོས་པའི་ གསུང་རྩོམ་ ཀྱང་མང་དུ་བརྩམས། སྡེ་དགེ་དང་ མཆོད་ཡོན་
ཐུགས་ནང་གཤིན་པས་སླར་ཡང་མཆོད་ཡོན་གཉིས་ཀ་དབུས་གཙང་དག་པའི་
ཞིང་དུ་ཕེབས་ནས། རྗེ་འདིས་དཔལ་ཨེ་ཝཾ་གཙུག་ལག་དྲི་གཙང་ཁང་དུ་མཆོད་
ཆ་ཡོ་བྱད་རིགས་རྟེན་བཞག་རྒྱ་ཆེར་མཛད། ངོར་དགོན། ས་སྐྱ་གོང་། བཀྲ་
ཤིས་ལྷུན་པོ་སོགས་དབུས་གཙང་གི་དགོན་སྡེ་བཞུགས་སོ་འཚལ་ལ་དངོས་པོ་
བཟང་ནོམ་ ལྡན་ པའི་ མཆོད་ སྤྲིན་ སྤྲོས། གོང་ མ་ འཇིགས་ མེད་དབང༌རྒྱལ།
འཛམ་གླིང་ཆེ་རྒུ་དབང་སྡུད། རྒྱལ་དབང་རིན་པོ་ཆེ་སོགས་འཛམ་གླིང་སྐྱབས་
ཀྱི་གཙོ་བོ་དེ་དག་ལའང་མཆོད་པའི་སྤྲིན་ཕུང་སྤྲོས་ཞིང་། ལྷ་ལྡན་ཇོ་ཤཱཀ་རྣམ་
གཉིས་དྲུང་སྟོང་མཆོད་རྒྱས་པར་ཕུལ་ཞིང་བསྟན་པ་དར་རྒྱས་དང་སེམས་ཅན་
བདེ་སྐྱིད་འབྱུང་བའི་ཐུགས་སྨོན་རྣམ་པར་དག་པ་མཛད་པས་བསོད་ནམས་ཀྱི་
ཚོགས་ཆེན་སྤེལ་བར་མཛད། སླར་ཡང་མཆོད་ཡོན་ལྷན་ཅིག་སྡེ་དགེ་ལྷུན་གྲུབ་
སྟེང་དུ་ཕེབས་ཏེ་བཞུགས་ཁྲིར་འཇགས། གྲོལ་བ་བཞི་ལྡན་དུ་གྲགས་པའི་རྟེན་
མཆོག་དྲི་མ་མེད་པ་རྣམ་གཉིས་ཀྱི་མཆོད་རྟེན་ཁྱད་འཕགས་འགྲོ་ཀུན་བསོད་
ནམས་གསོག་པའི་མཆོད་སྡོང་དུ་བཞེངས། མཉམ་རྗེས་ཀུན་ཏུ་ལྟ་བ་ཟབ་མོ་
ལས་ནམ་ཡང་གཡོ་བ་མེད་བཞིན་པས་ཆག་མེད་རྣམ་བཞི་སོགས་ཟབ་གསལ་
ཏིང་ངེ་འཛིན་ལས་ཉིན་མཚན་ཁོར་ཡུག་ཏུ་བརྩོན་པ་ལྷུར་བཞེས་པས་གྲུབ་པའི་
223



ཉམས་རྟོགས་རྒྱས། དེ་ལྟར་བཤད་སྒྲུབ་འཁོར་ལོ་གཉིས་ལྡན་གྱི་སྒོ་ནས་རྒྱལ་
བའི་བསྟན་པ་རིན་པོ་ཆེ་ཕྱོགས་ཐམས་ཅད་དུ་སྤེལ་བ་ལ་བརྟེན་ནས་གསུང་ལས་
སྐྱེས་པའི་བསྟན་འཛིན་གྱི་སློབ་མ་ཡང༌། མཁན་ཆེན་ངག་དབང་བློ་གྲོས་སྙིང་
པོ། ངག་དབང་ཀུན་དགའ་བསྟན་པའི་རྒྱལ་མཚན། མི་ཕམ་འཇམ་དབྱངས་
རྣམ་རྒྱལ། མཁས་གྲུབ་ལེགས་བཤད་བཟང་པོ། ལུང་རིགས་ཉི་མ། འཇམ་
དབྱངས་མཁྱེན་རབ། ཉི་མ་ཆོས་འཕེལ། མཁས་གྲུབ་རྒྱ་མཚོ། བླ་མ་ཆོས་རྗེ།
སྡེ་དགེ་ཆོས་རྒྱལ་སྐུ་མཆེད་ཡབ་སྲས་སོགས་བསྟན་པ་འཛིན་པའི་སྐྱེས་ཆེན་དུ་མ་
བསྐྲུན་ཏེ། རྒྱལ་ བའེ་ བསྟན་ པ་ རིན་པོ་ ཆེ་ སྒོ་ ཀུན་ ནས་ དར་ཞིང༌ རྒྱས་ པར་
མཛད་དེ། མཐར་དགུང་གྲངས་རེ་གཅིག་པ་བོད་རབ་བྱུང་བཅོ་ལྔ་པ་ལྕགས་ཕོ་
བྱི་བའི་ལོ་སྟེ་སྤྱི་ལོ་1900ལོར་དགོངས་པ་ཞི་དབྱིངས་སུ་གཤེགས་པ་ཡིན་ནོ། །
འཇམ་དབྱངས་རིན་ཆེན་རྡོ་རྗེ།
ཁོང་ནི་བོད་རབ་བྱུང་བཅུ་བཞི་པའི་མེ་མོ་བྱ་ཡི་སྟེ་སྤྱི་ལོ་1837ལོར་འཇིག་
རྟེན་མེས་པོས་ནོར་འཛིན་དཔལ་མོའི་རྒྱན་དུ་བྱིན་པ་ལྟ་བུའི་སྲིད་ཞིའི་དཔལ་
འབྱོར་ཕུན་སུམ་ཚོགས་པས་ཀུན་ནས་བསྐོར་བ་ གཙང་གི་ གཞིས་ ཀ་ཆེན་པོ་
བསམ་འགྲུབ་རྩེར་ཡབ་བླ་མ་པད་རྡོར་དང༌། ཡུམ་བྲང་ཏི་མཁས་པའི་རིགས་
ལས་ཐོན་པ་སྦྱིན་པ་བཟང་མོ་གཉིས་ཀྱི་སྲས་སུ་བཀྲ་ཤིས་བའི་དགེ་མཚན་དུ་མ་
དང་བཅས་ཏེ་མཚན་དཔེའི་དཀྱིལ་འཁོར་མངོན་པར་བཞད། སྐུ་ན་ཆུང་ངུའི་
དུས་ནས་དཔལ་ཨེ་ཝཾ་ཐར་པ་རྩེར་ཕེབས་ཏེ་ཡི་གེ་འབྲི་ཀློག་སོགས་བསླབ་པས་
ཚེགས་མེད་དུ་མཁྱེན་པ་བྱུང༌། དེ་ནས་མཁན་ཆེན་བྱམས་པ་ཀུན་དགའ་བསྟན་
འཛིན་ལས་དགེ་བསྙེན་གྱི་སྡོམ་པ་དང༌། འཇམ་དཀར། དབྱངས་ཅན་མའི་
རྗེས་གནང་སོགས་གསན་པས་མཁྱེན་རབ་པད་མའི་འདབ་ལྟར་བཞད། ཁྱབ་
བདག་རྡོ་རྗེ་སེམས་དཔའ་ངུར་སྨྲིག་གར་གྱིས་རོལ་པ་མཁན་ཆེན་བྱམས་པ་ཀུན་
224



དགའ་བསྟན་པའི་རྒྱལ་མཚན་དཔལ་བཟང་པོའི་དྲུང་ནས་ཚིགས་གསུམ་རིམ་
ནོད་ཀྱི་དགེ་སློང་གི་སྡོམ་པ་དང༌། བརྒྱུད་པ་ཁྱད་པར་གཉིས་ལྡན་གྱི་སེམས་
བསྐྱེད། ཀྱེ་རྡོར་མན་ངག་ལུགས་ཀྱི་དབང་བཞི་ཡོངས་རྫོགས་གསན་ཏེ་སུམ་
ལྡན་རྡོ་རྗེ་འཛིན་པ་ཆེན་པོར་གྱུར། སྡོམ་པ་གསུམ་གྱི་བསྲུང་བྱ་མཐའ་དག་
མིག་འབྲས་བཞིན་དུ་གཅེས་པར་བསྐྱངས། སྔ་གཞུག་རྣམས་སུ་མཁན་ཆེན་དེ་
ཉིད་དང་ཞྭ་ལུ་བློ་གསལ་བསྟན་སྐྱོང་སོགས་དམ་པ་མང་པོ་གུས་པས་བསྟེན་ནས་
རྒྱུད་སྡེ་བཞི་དང་འབྲེལ་བའི་སྨིན་གྲོལ། རྗེས་གནང་། བྱིན་རླབས་དུ་མ། རྡོ་
རྗེ་ཕྲེང་བ། གསུང་ངག་རིན་པོ་ཆེ་ཚོགས་སློབ་གཉིས་སོགས་ཟབ་ཁྲིད་དུ་མ་
དང་། རྒྱལ་ བའི་བཀའ་བསྟན་འགྱུར། ས་སྐྱ་གོང་མ་རྣམ་ལྔ། ངོར་ཆེན་
སོགས་དམ་པ་མང་པོའི་བཀའ་འབུམ། ཡི་དམ་ཆོས་སྐྱོང་ནོར་ལྷ་རྣམས་ཀྱི་བེའུ་
བུམ་སོགས་མདོར་ན་ཐར་རྩེ་རྡོ་རྗེ་འཆང་ལ་མངའ་ཚད་ཀྱི་དམ་པའི་ཆོས་མཐའ་
དག་བུམ་པ་གོང་བྱོའི་ཚུལ་དུ་གསན་པས་ཐོས་པའི་རྒྱ་མཚོ་ཕ་རོལ་ཏུ་སོན། ཡི་
དམ་མང་ པོའི་བསྙེན་ སྒྲུབ་ མཐར་ ཕྱིན། སྤངས་ རྟོགས་ ཀྱི་ ཡོན་ཏན་ རབ་ ཏུ་
རྫོགས་ཏེ་ཟླ་བ་ཉ་གང་བ་ལྟར་གྱུར་པས་ན། རྒྱལ་བ་གཉིས་པ་རྡོ་རྗེ་འཆང་ཀུན་
དགའ་བཟང་པོའི་ཆོས་ཀྱི་ཁྲི་ལ་ཞབས་ཀྱི་པད་མོ་རྣམ་པར་བཀོད་དེ། ཆེ་དགུ་
མང་པོས་བསྙེན་བཀུར་གྱིས་གཟེངས་བསྟོད། བཀྲ་ཤིས་པའི་འཁོར་ལོ་རྟགས་
བརྒྱད་ཀྱི་གྲངས་སུ་ཆོས་ཀྱི་ཁྲི་བསྐྱངས་སྐབས་སུ་དགུན་ཆོས་སྡོམ་པ་གསུམ་དང་
ལམ་འབྲས་ཆ་ལག་དང་བཅས་པ། དབྱོར་ཆོས་ངོར་དཀྱིལ་བདུན་དང༌། རྡོར་
ཕྲེང་སོགས་ཆོས་ཀྱི་ཆར་པ་ཕབ་པས་སྐལ་བཟང་གི་སློབ་ཚོགས་མཐའ་ཡས་པའི་
སྒོ་གསུམ་ལྷ་སྔགས་ཡེ་ཤེས་ཀྱི་རོལ་པར་བྱིན་གྱིས་བརླབས། ཐུན་མིན་སློབ་བུ་
འགའ་ལ་ སློབ་ བཤད་ སོགས་ མདོ་ རྒྱུད་ རྒྱ་ མཚོ་ ལྟ་ བུའི་ འཆད་ ཁྲིད་ བསྩལ།
གཞན་ཡང་ མཁན་ ཆེན་ དམ་ པའི་ དགོངས་ རྫོགས་ སུ་ བུ་ སྟོན་ བཀའ་ འབུམ་
གསར་བཞེངས་མཛད་པ་སོགས་རྣམ་དཀར་བསོད་ནམས་ཀྱི་ཚོགས་རླབས་ཆེན་
བསྒྲུབས། ཉིད་ཀྱི་རྒྱལ་ཚབ་ཏུ་ཁང་སར་མཁན་ཆེན་ངག་དབང་བློ་གྲོས་སྙིང་པོ་



ཁྲིར་བཀོད་དེ། དམ་པ་ཉིད་བོད་ཆེན་པོའི་སྐྱེ་དགུ་རྣམས་ཀྱི་བསོད་ནམས་ཀྱི་
མགྲོན་དུ་ཕེབས། སྟོད་སྨད་དུ་ཞབས་བཀོད་པས་སྐྱེ་འགྲོ་ཐམས་ཅད་ལ་གང་ལ་
གང་དགོས་ཀྱི་ཆོས་སྦྱིན་བླ་ན་མེད་པར་བསྩལ་བས་ཀུན་གྱི་རྒྱུད་སྨིན་གྲོལ་ལ་
བཀོད་པར་མཛད། ཁྱད་ པར་ འཇམ་ པའི་ དབྱངས་ མིའི་སྲིད་ པ་ བཟུང༌ བ་
མཁྱེན་བརྩེའི་ དབང་ པོའི་ ཞབས་ དང་། ཞབས་ དྲུང་ ནམ་ མཁའ་ རྒྱ་ མཚན།
འཇམ་མགོན་ངག་དབང་ཡོན་ཏན་རྒྱ་མཚོ་རྣམས་ལས་སྒྲུབ་ཐབས་ཀུན་བཏུས་
སོགས་ཟབ་ཆོས་དུ་མ་གསན། ལྷུན་གྲུབ་སྟེང་དུ་སྡེ་དགེའི་ཆོས་རྒྱལ་ཡབ་སྲས་
རྣམས་ལ་འདོན་ཆོས་དང་། བླ་མ་ཆོས་རྗེའི་རིགས། དགེ་འདུན་གྱི་སྡེ་རྣམས་
ལ་ངོར་ ལུགས་ དཀྱིལ་ འཁོར་ བདུན་ སོགས་ ཀྱི་དབང་། བྱིན་རླབས། རྗེས་
གནང་རིགས་དཔག་ཏུ་མེད་པ་གནང༌། ལྷག་པར་རྒྱུད་སྡེ་གསུམ་པ་རྣལ་འབྱོར་
རྩ་བཤད་ཆ་མཐུན་གྱི་རྒྱུད་ལས་བསྟན་པའི་དཔལ་རྩེ་དབྱིངས་གསུམ་སོགས་ཀྱི་
དབང་སུམ་ཅུ་ཙམ་གྱི་རྒྱུན་འཆད་ལ་ཉེ་བ་ན་འཇམ་དབྱངས་བློ་གཏེར་དབང་པོ་
ལ་ཡོངས་སུ་རྫོགས་པ་བསྩལ་ཏེ་རྒྱུད་སྡེ་རིན་པོ་ཆེ་ཀུན་ལས་བཏུས་པའི་དབྱིག་
གི་སྙིང་པོར་བཞུགས་པས་བསྟན་པའི་སྲོག་མཐུད་བཀའ་དྲིན་རི་ལྟར་ལྕི་བར་
གྱུར། སྐྱེ་རྒུ་དོན་གྲུབ་ གླིང་དུ་ལམ་འབྲས་སློབ་བཤད་ཀྱི་དགའ་སྟོན་རྒྱ་ཆེར་
སྤེལ། སླར་དབུས་གཙང་དུ་ཆིབས་བསྒྱུར་ཏེ་ཇོ་ཤཱཀ་གཙོས་རྟེན་གསུམ་རྣམས་
དང༌། གོང་ས་སྐྱབས་མགོན་མཆོག ས་སྐྱ་གོང་ཡབ་སྲས། ས་ངོར་གཙོས་
དགེ་འདུན་གྱི་སྡེ་རྣམས་ལ་མཆོད་འབུལ་རྒྱ་ཆེར་མཛད། དེ་ལྟར་བཤད་སྒྲུབ་
འཁོར་ལོ་གཉིས་ལྡན་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་ཕྱོགས་ཐམས་ཅད་
དུ་སྤེལ་བ་ལ་བརྟེན་ནས་གསུང་ལས་སྐྱེས་ པའི་ བསྟན་འཛིན་གྱི་སློབ་མ་ཡང་།
ཐུགས་སྲས་གཙང་པཎ་ཆེན་རིན་པོ་ཆེ། ཞབས་དྲུང་རྣམ་བཞི། ཞྭ་ལུ་རི་ཟུར་
སོགས་མཁས་གྲུབ་གཉིས་ལྡན་གྱི་སློབ་མ་བགྲང་ལས་འདས་པ་གསར་དུ་བསྐྲུན།
རྗེ་མཁྱེན་བརྩེའི་ཞལ་ནས་མཁན་ཆེན་འདིའི་སྐུ་ཚེ་སྟོད་སྨད་ཕལ་ཆེར་ཐར་རྩེ་རྡོ་
རྗེ་འཆང་གི་ཞབས་འབྲིང་ལ་བརྩོན་པས་བླ་མའི་ལམ་གྱིས་གྲོལ་བའི་སྐལ་ལྡན་
226



ཅིག་ཆར་བ་ཡིན་ཞེས་གསུངས་པ་དང་། ཆགས་སྡང་ཕྱོགས་ལྷུང་གི་རྣམ་རྟོག་
འགག་པ་ཀུན་གྱི་མཐོང་སྣང་དུ་གྲུབ་པ་འདིའང་ངོ་མཚར་གྱི་གཞི་གཅིག་ཏུ་
རྟོགས། མཉམ་རྗེས་ཀུན་ཏུ་འཁོར་འདས་དབྱེར་མེད་ཀྱི་ལྟ་བའི་རོལ་པ་ལས་
ནམ་ཡང་མི་འདའ་བའི་སྒོ་ནས་གདུལ་བྱ་དུ་མ་སྨིན་གྲོལ་གྱི་ལམ་ལ་བཀོད་དེ།
མཐར་དགུང་གྲངས་དྲུག་ཅུ་རྩ་ལྔ་པ་བོད་རབ་བྱུང་བཅོ་ལྔ་པའི་ལྕགས་མོ་གླང་
གི་ལོ་སྟེ་སྤྱི་ལོ་1901ལོར་འདའ་ཁ་མའི་རྣམ་འབྱོར་ལ་བརྟེན་ནས་ངོ་མཚར་བའི་
ལྟས་དུ་མ་དང་བཅས་ཏེ་གཟུགས་སྐུའི་བཀོད་པ་ཆོས་དབྱིངས་སུ་བསྡུས་པ་ཡིན་
ནོ། །
ངག་དབང་བློ་གྲོས་སྙིང་པོ།
ཁོང་ནི་བོད་རབ་བྱུང་བཅུ་བཞི་པའི་དཀྱིལ་དང་དུས་རབས་བཅུ་དགུ་
པའི་སྟོད་ཙམ་དུ་ལོ་ཙཱ་བ་ལྕེ་ཁྱི་འབྲུག་སོགས་དམ་པ་མང་པོ་བྱོན་པའི་རིགས་
རྒྱུད་ཕུན་སུམ་ཚོགས་པས་མངོན་པར་མཐོ་བའི་ཁྱིམ་རྒྱུད་དུ་ངོ་མཚར་བའི་དགེ་
མཚན་དུ་མ་དང་བཅས་ཏེ་སྐུ་འཁྲུངས་ཤིང༌། ངག་དབང་བློ་གྲོས་བསྟན་འཛིན་
གྱི་སྤྲུལ་པའི་སྐུར་རོལ་པས་ངོར་ཕུན་ཚོགས་ཁང་སར་དུ་གདན་དྲངས། མཁན་
ཆེན་བྱམས་པ་ཀུན་དགའ་བསྟན་འཛིན་གྱི་དྲུང་དུ་གཙུག་ཕུད་ཕུལ། ཡི་གེ་འབྲི་
ཀློག ཆོས་སྤྱོད་ཆོ་གའི་རིགས་སོགས་བྱང་ཆུབ་པར་བསླབས། རྒྱུད་ཆུང་བཞི་
སོགས་ཐུགས་འཛིན་མཛད། བྱམས་པ་ཀུན་དགའ་བསྟན་པའི་རྒྱལ་མཚན་
ལས་སྡོམ་པ་གསུམ་གྱི་བཀའ་དྲིན་ནོད། སྔ་གཞུག་རྣམས་སུ་དམ་པ་དེ་ཉིད་
དང༌། མཁན་ཆེན་ངག་དབང་བསོད་ནམས་རྒྱལ་མཚན། འཇམ་དབྱངས་
ཤེས་རབ་རྒྱལ་མཚན། དཔལ་ལྡན་བློ་གྲོས་རྒྱལ་མཚན། གོང་མ་ངག་དབང་
འཇིགས་མེད་དབང་རྒྱལ། ཞྭ་ལུ་རི་ཟུར་སོགས་མཁས་ཤིང་གྲུབ་པ་བརྙེས་པའི་
དགེ་བའི་ བཤེས་ གཉེན་དུ་མའི་ ཞབས་རྡུལ་སྤྱི་བོར་བླངས་ཏེ། གསུང་ངག་
227
4 -
D]



ཚོགས་བཤད་དང༌ སློབ་བཤད། ངོར་དཀྱིལ་བདུན། རྡོ་རྗེ་ཕྲེང་བ། སྒྲུབ་
ཐབས་ཀུན་བཏུས། རྡོ་རྗེ་ཕུར་པ། ས་སྐྱའི་བཀའ་འབུམ་སོགས་དབང་ལུང་
ཁྲིད་རྗེས་གནང་བྱིན་རླབས་སྐོར་དུ་མ་གསན་ཏེ། དཔལ་ཀྱེ་རྡོ་རྗེ་དང་། ཕུར་
བ་སོགས་ཡི་དམ་མང་པོའི་བསྙེན་སྒྲུབ་མཐར་ཕྱིན། ཞབས་དྲུང་གི་སྐབས་སུ་
ཁམས་སུ་ཕེབས་ཏེ་འགྲོ་དོན་རྒྱ་ཆེར་མཛད། སླར་དབུས་གཙང་དུ་བཏེགས་
ནས་བལ་ཡུལ་སོགས་སྟོད་མངའ་རིས་སྐོར་གསུམ་དུ་བྱོན་ཏེ། གདུལ་བྱ་འཕྲིན་
ལས་རྒྱས། དེ་ནས་ངོར་ཆེན་རྡོ་རྗེ་འཆང་གི་ཆོས་ཀྱི་ཁྲི་ལ་ཞབས་ཀྱི་པད་མོ་ཉེ་
བར་བཀོད་དེ་ལོ་བཅུ་ཙམ་གདན་སར་བཞུགས་ནས་གསུང་ངག་རིན་པོ་ཆེ་ལམ་
འབྲས་བུ་དང་བཅས་པ་སོགས་ཆོས་བཀའ་བསམ་གྱིས་མི་ཁྱབ་པས་སྐལ་ལྡན་གྱི་
སློབ་བུ་དུ་མ་ཡང་དག་པའི་ལམ་ལ་བཀོད། སོག་ཡུལ་དུ་བྱོན་ཏེ་རྡོ་རྗེ་ཕུར་པའི་
སྒོ་ནས་འགྲོ་དོན་རྒྱ་ཆེར་མཛད། སྐུ་འཆམ་བཞེས་པ་ན་བླ་མ་རྡོ་རྗེ་ཕུར་པའི་
ཉམས་གར་འགྱུར་བ་བསྟན་པ་གདུལ་བྱའི་འདྲེན་བྱེད་ཀྱི་ཡུལ་དུ་གྱུར་པས་སྐྱེ་
དགུའི་ཡིད་དབང་དད་སྤྲོས་གཡེང་། དངོས་པོའི་མེ་ཏོག་ཆར་དུ་བསྙིལ་བས་
འབྲེལ་ཚད་དོན་ལྡན་གྱི་ཕྲིན་ལས་བསྐྱངས། སླར་ཡང་མདོ་ཁམས་སྟོད་སྨད་དུ་
ཕེབས་ཏེ། གདུལ་བྱ་གང་ལ་གང་འདོད་ཀྱི་ཆོས་གསུངས་ཏེ་རྣམ་དཀར་གྱི་ཕྲིན་
ལས་འགྲོ་དོན་རྒྱ་ཆེར་མཛད། ལས་བཞིའི་འཕྲིན་ལས་ལ་དབང་འབྱོར་བས་
རྒྱལ་ཆེན་ཤུགས་ལྡན་བྲན་དུ་འཁོལ་བས་གདུག་ པ་ ཅན་སུས་ཀྱང་བཀའ་ལས་
འདའ་མི་ནུས་པར་ གྱུར། སླར་དབུས་གཙང་དག་པའི་ཞིང་དུ་བྱོན་ཏེ་རྟེན་
གསུམ་རྣམས་ལ་མཆོད་པའི་སྤྲིན་ཕུང་རྒྱ་ཆེར་སྤྲོས། ཐུབ་བསྟན་ཡངས་པ་ཅན་
གྱི་མཁན་པོས་ཞུས་ངོར་ངག་དབང་མཁྱེན་རབ་འཇམ་དཔལ་སྙིང་པོ་ སོགས་
འཁོར་འདུས་པ་རྒྱ་མཚོར་ལྟ་བུ་ལ་ལམ་འབྲས་སློབ་བཤད་མཁྱེན་བརྩེའི་ཁྲིད་
ཡིག་གི་སྟེང་ནས་བསྩལ་ཏེ། གསུང་གི་བདུད་རྩི་བཞེས་པའི་ཞལ་སློབ་ཀྱི་རིམ་
པ་ཡང་། མཁན་ཆེན་ངག་དབང་མཁྱེན་རབ་འཇམ་དཔལ་སྙིང་པོ། ཡངས་པ་
ཅན་གྱི་མཁན་པོ་། སྐྱེ་རྒུ་དོན་གྲུབ་གླིང་གི་དབོན་སྤྲུལ། སོག་པོ་ཐོག་རྒོད་རྒྱལ་
228
2



པོ། སྡེ་དགེའི་ཆོས་རྒྱལ། ལྷུན་གྲུབ་སྟེང་ཤར་ནུབ་ཆོས་རྗེ། མཁས་དབང་བླ་
མ་འཇམ་དབྱངས་མཁྱེན་རབ། དབྱར་གནས་མཁན་པོ་སོགས་མཁས་ཤིང་
གྲུབ་པ་བརྙེས་པའི་ཞལ་སློབ་བགྲང་ལས་འདས་པ་བྱོན་པ་མ་ཟད། གསུང་རྩོམ་
གྱི་རིགས་ཀྱང་སྨན་ཆོག་དང་། རྡོ་རྗེ་ཕུར་པས་ཁོག་ཕུབ་པའི་ས་བསྐང་དང་
ངོར་བསྐང་བསྲེས་པ་འཇུག་བདེ་སོགས་བསྟན་བཅོས་དུ་མ་རྗེས་འཇུག་གདུལ་
བྱའི་གསོས་སུ་བཞག་ཅིང་། ཐུགས་དམ་ཟབ་མོ་ཉམས་ལེན་ལ་རྩེ་གཅིག་ཏུ་
བཞུགས་པས་ཉམས་རྟོགས་ཀྱི་ཡོན་ཏན་ཉི་ཟླ་ལྟར་གསལ་ཞིང་གོང་འཕེལ་དུ་
གྱུར་པའི་ངང་སྐུ་ཚེ་དང་སྒྲུབ་པ་མཐར་ཕྱིན་པ་ཡིན་ནོ།།
ངག་དབང་མཁྱེན་རབ་འཇམ་དཔལ་སྙིང་པོ།
ཁོང་ནི་བོད་རབ་བྱུང་བཅོ་ལྔ་པའི་ས་ཕོ་འབྲུག་གི་ལོ་སྟེ་སྤྱི་ལོ་1868ལོར་
མཁས་མཆོག་ངག་དབང་བློ་གྲོས་སྙིང་པོའི་དབོན་རིགས་སུ་ངོ་མཚར་བའི་དགེ་
མཚན་དུ་མ་དང་བཅས་ཏེ་གཟུགས་སྐུ་ཆུ་ཤེལ་གྱི་དབང་པོ་མངོན་པར་བཞད།
སྐུ་ན་ཆུང་ངུའི་དུས་ནས་དམ་པའི་བག་ཆགས་སད་ཅིང་ཡི་གེ་འབྲི་ཀློག་སོགས་
ཚེགས་མེད་དུ་མཁྱེན། མཁན་ཆེན་ངག་དབང་བློ་གྲོས་སྙིང་པོའི་དྲུང་ནས་སྡོམ་
པ་གསུམ་དང༌། གསུང་ངག་རིན་པོ་ཆེ་ཚོགས་སློབ་བཤད་སོགས་བུམ་པ་གང་
བྱོའི་ཚུལ་ དུ་ གསན་ བསམ་ མཐར་ ཕྱིན། གཞན་ ཡང་ ཁྲི་ཆེན་ འཇིགས་ མེད་
དབང་རྒྱལ་སོགས་དམ་པ་དུ་མའི་ཞབས་རྡུལ་སྤྱི་བོར་བླངས་ཏེ། ལུང་མན་ངག་
དབང་ཁྲིད་བྱིན་རླབས་སོགས་བུམ་པ་གང་བྱོའི་ཚུལ་དུ་གསན་ཏེ་ཐོས་པའི་རྒྱ་
མཚོའི་ཕ་རོལ་ཏུ་སོན། དཔལ་དགྱེས་པ་རྡོ་རྗེ་སོགས་བསྙེན་སྒྲུབ་དུ་མ་ཚད་དུ་
འཁྱོལ། ཡི་དམ་ལྷག་པའི་ལྷ་རབ་འབྱམས་ཀྱི་ཞལ་གཟིགས་ཤིང་ལུང་བསྟན་
ཐོབ། མཁས་གྲུབ་གཉིས་ལྡན་གྱི་གོ་འཕང་ལ་མངའ་དབང་འབྱོར། དཔལ་ཨེ་
ཝཾ་ཆོས་ལྡན་ཡོན་ ཏན་ རིན་ པོ་ ཆེ་ དུ་ མའི་ འབྱུང་ གནས་ ཆོས་ཀྱི་རྒྱལ་སྲིད་ལ་
229



དབང་བསྐུར་ཏེ་སྡོམ་པ་གསུམ་དང་གསུང་ངག་རིན་པོ་ཆེ་ལམ་འབྲས་བུ་དང་
བཅས་པའི་དབང་ལུང་ཁྲིད་མན་ངག་ སོགས་ སྔར་སྲོལ་ ཉམས་མེད་བསྐྱངས།
ཁམས་སུ་བྱོན་ནས་ སྡེ་དགེ་ཆོས་རྒྱལ་སོགས་ཆེ་དགུ་མང་པོའི་མཆོད་གནས་
མཛད། ཁྲོམ་རྡོ་དགོན་དུ་ཕུར་པའི་སྒྲུབ་མཆོད་བཙུགས་ཏེ་རྡོ་རྗེ་ཕུར་པ་ཁོ་
ནས་འགྲོ་དོན་རྒྱ་ཆེར་མཛད། མཉམ་རྗེས་ཀུན་ཏུ་འཁོར་འདས་དབྱེར་མེད་ཀྱི་
ལྟ་བའི་རོལ་པ་ལས་ནམ་ཡང་མི་འདའ་བར་མཛད་དེ། འཆད་རྩོད་རྩོམ་གསུམ་
གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་འདི་ཉིད་སྒོ་ཀུན་ནས་དར་ཞིང་རྒྱས་
པར་མཛད་པའི་ངང་ནས། མཐར་དགུང་གྲངས་བརྒྱད་ཅུ་རྩ་གཉིས་པ་བོད་
རབ་བྱུང་བཅུ་དྲུག་པའི་ས་མོ་གླང་གི་ལོ་སྟེ་སྤྱི་ལོ་1949ལོར་གཟུགས་སྐུའི་བཀོད་
པ་ཆོས་དབྱིངས་སུ་བསྡུ་བའི་ཚུལ་བསྟན་པ་ཡིན་ནོ། །
ངག་དབང་ཀུན་དགའ་བསྟན་པའི་རྒྱལ་མཚན།
ཁོང་ནི་བོད་རབ་བྱུང་བཅུ་བཞི་པའི་ཆུ་མོ་ཕག་གི་ལོ་སྟེ་སྤྱི་ལོ་1863ལོར་
ཐུབ་བསྟན་ཡངས་པ་ཅན་གྱི་ཉེ་འདབས་སུ་མཁན་ཆེན་དཔལ་ལྡན་ཆོས་སྐྱོང་གི་
དབོན་རིགས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས། སྐུ་ན་
ཆུང་ངུའི་དུས་ནས་དམ་པའི་བག་ཆགས་སད་ཅིང་ཡི་གེ་འབྲི་ཀློག་སོགས་ཚེགས་
མེད་དུ་མཁྱེན་པ་བྱུང༌། དགུང་ལོ་བཅུ་གཉིས་པར་ཕན་བདེ་བླ་བྲང་དུ་ཕེབས་
ཏེ་ཞབས་དྲུང་ གི་ གོ་ སར་ བཀོད། འདོན་ ཆོག་ སྐོར་ དང༌། རྒྱུད་ཆུང་ བཞི་
རྣམས་ཐུགས་འཛིན་རྩེར་སོན། མཁན་ཆེན་འཇམ་དབྱངས་རིན་ཆེན་རྡོ་རྗེ་
ནས་སྡོམ་པ་གསུམ་དང་གསུང་ངག་རིན་པོ་ཆེ་སོགས་ཀྱི་ཆོས་ཀྱི་བདུད་རྩི་བཞེས།
ཚུལ་ཁྲིམས་ཀྱི་ཕུང་པོ་ཡོངས་སུ་རྫོགས། དམ་ཚིག་རྣམ་པར་དག བསྙེན་སྒྲུབ་
རིགས་ཚད་དུ་འཁྱོལ་ཏེ་ལྷག་པའི་ལྷ་རབ་འབྱམས་ཀྱི་ཞལ་གཟིགས་ཤིང་ལུང་
བསྟན་དུ་མ་ཐོབ། དགུང་གྲངས་བཅོ་ལྔ་པ་མེ་མོ་གླང་གི་ལོར་ཁམས་སུ་ཕེབས།
230



ཁམས་ས་ཁག་ཏུ་མཁན་རིན་པོ་ཆེ་ཀུན་དགའ་བསྟན་པའི་བློ་གྲོས་དྲུང་ནས་སྔ་
ཕྱིར་ཆོས་བཀའ་མང་དུ་གསན། ལྷུན་གྲུབ་སྟེང་དཔལ་གྱི་རྒྱལ་ཁབ་ཏུ་བྱོན་ཏེ།
སྡེ་དགེ་ཆོས་རྒྱལ་ཡབ་སྲས་ཀྱི་དབུ་ཡི་མཆོད་གནས་མཛད། འཇམ་དབྱངས་
མཁྱེན་བརྩེའི་དབང་པོའི་དྲུང་ནས་སྒྲུབ་ཐབས་ཀུན་ལས་བཏུས་པ་དང༌། ལམ་
འབྲས་སློབ་བཤད་ཀྱི་ཆ་ལག་སོགས་བཀའ་ཆོས་དུ་མ་དང་། གཞན་ཡང་མཁན་
རིན་པོ་ཆེ་བློ་གྲོས་རྒྱལ་མཚན། འཇམ་དབྱངས་བློ་གཏེར་དབང་པོ། མངའ་
རིས་ཆོས་རྗེ་ཀུན་དགའ་འཇམ་དབྱངས། སྒྲུབ་བརྩོན་བསོད་ནམས་རབ་རྒྱས།
ཀོང་སྤྲུལ་ཡོན་ཏན་རྒྱ་མཚོ། མི་ཕམ་འཇམ་དབྱངས་རྣམ་རྒྱལ། གདོང་ཀཾ་ངག་
དབང་དམ་ཆོས་རྒྱལ་མཚན། སྐྱོ་མདའ་ངག་དབང་ཆོས་འཛིན། སྙན་གྲགས་
ལུང་རིགས་ ཉི་ མ། མཁས་ དབང་ བླ་ མ་ འཇམ་ དབྱངས་ མཁྱེན་རབ་ སོགས་
མཁས་ཤིང་གྲུབ་པ་བརྙེས་པའི་དགེ་བའི་བཤེས་གཉེན་དུ་མའི་ཞབས་རྡུལ་སྤྱི་
བོར་བླངས་ཏེ། གསང་བདེ་འཇིགས་གསུམ། གཤེད་དམར་ ལྷ་ལྔའི་དབང་
ཁྲིད། མགོན་པོ་ཆེ་ཆུང༌། རྣལ་འབྱོར་མ་རྣམས་ཀྱི་སྔགས་བཏུས། རྣམ་སྲས་
དབང་། ས་སྐྱའི་བཀའ་འབུམ། དབུ་མ་ལ་འཇུག་ པའི་བཤད་ ཁྲིད་ སོགས་
བཀའ་ཆོས་དུ་མའི་དབང་། བྱིན་རླབས། རྗེས་གནང༌། ལུང་སོགས་ས་ངོར་
ཚར་གསུམ་ལ་རྒྱུན་ཇི་བཞུགས། བཀའ་གདམས་ཆོས་སྐོར། ཞི་བྱེད་ཆོས་སྐོར་
སོགས་གསུང་ཆོས་དུ་མ་གསན་ཅིང་ཐུགས་ཉམས་སུ་བཞེས་ཏེ། མཁས་གྲུབ་
གཉིས་ལྡན་གྱི་གོ་འཕང་ལ་མངའ་དབང་འབྱོར། སྒ་ཁོག མགོ་ལོག ཧོར་
ཁྲོམ། སྡེ་དགེའི་མངའ་ཞབས་སོགས་གདུལ་བྱར་ཕེབས་ཏེ་སྐྱེ་དགུ་མང་པོའི་
རྒྱུད་ལ་རྣམ་དཀར་གྱི་ས་བོན་བཏབ། ལྷུན་གྲུབ་སྟེང་དྲུག་འདུས་ཆེན་མོའི་དབུ་
བཞུགས་ལོ་དུ་མར་མཛད་ཅིང་། དཔལ་དགྱེས་རྡོར་རྒྱུ་ལམ་གྱི་ད་བང་སོགས་
ངོར་ད་ཀྱིལ་བདུན། གཤིན་རྗེའི་གཤེད་དམར་ནག་འཇིགས་གསུམ། མགོན་
པོ་ཆེ་ཆུང་སོགས་བཀའ་ཆོས་དུ་མ་ཞུ་བ་པོ་སོ་སོའི་ངོར་གསུངས་ཏེ། གདུལ་བྱ་
དུ་མ་སྨིན་གྲོལ་གྱི་ལམ་ལ་བཀོད། དགུང་ལོ་སོ་གསུམ་པ་བོད་རབ་བྱུང་བཅོ་ལྔ་
231



པའི་ཤིང་མོ་ལུག་གི་ལོ་སྟེ་སྤྱི་ལོ་1895ལོར་དབུས་གཙང་དག་པའི་ཞིང་དུ་ཕེབས།
དེའི་དགུན་ཆོས་སྐབས་ངོར་ཆེན་རྡོ་རྗེ་འཆང་ཀུན་དགའ་བཟང་པོའི་ཆོས་ཀྱི་ཁྲི་
ལ་ཞབས་པད་ཉེ་བར་བཀོད་དེ་ས་ཁྱིའི་བར་ལོ་བཞིའི་རིང་མཁན་པོ་མཛད་དེ།
བཀའ་ཆོས་སྔར་སྲོལ་ཇི་ཡོད་ ཐོག་ ས་སྐྱའི་ཆོས་སྡེ་རྣམས་ སུ་ ཉེར་མཁོ་ཆེ་བའི་
རིགས་མང་པོའི་ལུང་སོགས་ཆོས་བཀའ་དུ་མ་གནང་བ་སོགས་བསྟན་པ་རིན་པོ་
ཆེ་ལ་སྨན་པའི་མཛད་པ་བླ་ན་མེད་པ་ལྷུར་བཞེས། གསུང་གི་བདུད་རྩི་བཞེས་
པའི་ཞལ་སློབ་ཀྱི་རིམ་པ་ཡང་། ཐར་རྩེ་ཞབས་དྲུང་རྣམ་གསུམ། ཀླུ་སྡིངས་
རྒྱལ་སྲས། བྲའུ་དཔོན་ཚང་བླ་མ། བྱེའུ་ཆོས་གླིང་བླ་མ། ཧོར་ཉ་བྲག་སྤྲུལ་སྐུ།
ལྷུན་གྲུབ་སྟེང་དབྱར་གནས་མཁན་པོ་རྣམ་གཉིས། ཤར་ནུབ་ཆོས་རྗེ་གསར་
རྙིང༌། སྡེ་དགེའི་ཆོས་རྒྱལ་ཡབ་སྲས་སོགས་སློབ་ཚོགས་བགྲང་ལས་འདས་པ་
བསྐྲུན་ཏེ། འཆད་རྩོད་རྩོམ་གསུམ་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་
དར་ཞིང་ རྒྱས་ པར་ གནང་ སྟེ་ རྒྱལ་བསྟན་ཉིན་མོ་ལྟར་ གསལ་ བར་མཛད་དེ།
མཐར་དགུང་གྲངས་སོ་བདུན་པ་བོད་རབ་བྱུང་བཅོ་ལྔ་པའི་ས་མོ་ཕག་གི་ལོ་སྟེ་
སྤྱི་ལོ་1899ལོར་གཟུགས་སྐུའི་བཀོད་པ་ཆོས་དབྱིངས་སུ་བསྡུས་པ་ཡིན་ནོ། ། །
བྱམས་པ་དཔལ་ལྡན་ཆོས་མཛོད།
ཁོང་ནི་བོད་རབ་བྱུང་བཅོ་ལྔ་པའི་མགོ་དང་དུས་རབས་བཅུ་དགུ་པའི་
དུས་སྨད་ཙམ་དུ་སྤྱིས་གྲོང་ཟུར་ཁང་ཞེས་པ་ཡུལ་གྱི་དགེ་བཅུ་ཕུན་སུམ་ཚོགས་
པའི་གནས་སུ་མཁན་ཆེན་དཔལ་ལྡན་ཆོས་སྐྱོང་གི་དབོན་བརྒྱུད་འཁྲུལ་མེད་དུ་
ངོ་མཚར་བའི་དགེ་མཚན་དུ་མ་དང་བཅས་ཏེ་ སྐུ་འཁྲུངས། སྐུ་ན་ཆུང་ངུའི་
དུས་ནས་ དམ་ པའི་ བག་ ཆགས་ རང་ ཆས་ སུ་ སད་ ཅིང་ ཕན་ ཁང༌ བླ་ བྲང་དུ་
བཞུགས་ཏེ་ཡི་གེ་འབྲི་ཀློག་སོགས་བསླབ་པས་ཚེགས་མེད་དུ་མཁྱེན། མཁན་
ཆེན་འཇམ་དབྱངས་རྡོ་རྗེ་ལས་རབ་བྱུང་བསྙེན་རྫོགས་ད་ང་། རྒྱལ་སྲས་བྱང་
232



ཆུབ་སེམས་དཔའི་སེམས་བསྐྱེད། དཔལ་ཀྱེ་རྡོ་རྗེའི་རྒྱུ་ལམ་གྱི་དབང་། གསུང་
ངག་རིན་པོ་ཆེ་ལམ་འབྲས་བུ་དང་བཅས་པའི་དབང་ལུང་ཁྲིད་མན་ངག་རྒྱབ་
ཆོས་དང་ བཅས་ པ་ སོགས་ རྒྱུད་ སྡེ་ རབ་ འབྱམས་ ལ་ ཐོས་ བསམ་ མཛད་ ཅིང་།
གཞན་ཡང་དཔལ་ལྡན་བློ་གྲོས་ རྒྱལ་ མཚན། མཆོག་ སྤྲུལ་ ཤེས་ རབ་ རྒྱ་ མཚོ།
ངག་དབང་བློ་གྲོས་སྙིང་པོ་སོགས་མཁས་ཤིང་གྲུབ་པ་བརྙེས་པའི་དགེ་བའི་
བཤེས་གཉེན་དུ་མའི་ཞབས་རྡུལ་སྤྱི་བོར་བླངས་ནས། མདོ་སྔགས་རིག་གནས་
དང་བཅས་པ་ལ་ཐོས་བསམ་མཛད་དེ། དཔལ་དགྱེས་པ་རྡོ་རྗེ་སོགས་ཡི་དམ་
དུ་མའི་བསྙེན་སྒྲུབ་ཚད་དུ་འཁྱོལ། ལྷག་པའི་ལྷ་དུ་མའི་ཞལ་གཟིགས་ཤིང་ལུང་
བསྟན་ཐོབ་སྟེ། མཁས་གྲུབ་གཉིས་ལྡན་གྱི་གོ་འཕང་ལ་མངའ་དབང་འབྱོར།
བོད་རབ་བྱུང་བཅོ་ལྔ་པའི་ས་ཕོ་ཁྱི་ཡི་ལོ་སྟེ་སྤྱི་ལོ་1898ལོར་ངོར་ཆེན་རྡོ་རྗེ་
འཆང་ཀུན་དགའ་བཟང་པོའི་ཆོས་ཀྱི་ཁྲི་ལ་ཞབས་ཀྱི་པད་མོ་རྣམ་པར་བཀོད་དེ།
གསུང་ངག་རིན་པོ་ཆེ་ལམ་འབྲས་བུ་དང་བཅས་པས་མཚོན། སྡོམ་པ་གསུམ་
དང༌། ངོར་ལུགས་དཀྱིལ་འཁོར་བདུན། སྒྲུབ་ཐབས་བརྒྱ་རྩ་ དང༌ རྒྱ་མཚོ།
བླ་མ་གོང་མའི་པོད་ལུགས་སོགས་དམ་ཆོས་ཀྱི་ཆར་སིལ་མར་ཕབ་པས་སྐལ་
བཟང་གི་ཤེས་རྒྱུད་འཛིན་མའི་དཀྱིལ་འཁོར་ལ་མངོན་མཐོ་དང་ངེས་ལེགས་ཀྱི་
འབྲས་བཟང་སྨིན་པར་མཛད་དེ། ཐུགས་དམ་ཟབ་མོ་ལ་རྩེ་གཅིག་ཏུ་བཞུགས་
པས་ཉམས་རྟོགས་ཀྱི་ཡོན་ཏན་ཉི་ཟླ་ལྟར་གསལ་ཞིང་གོང་འཕེལ་དུ་བཞུགས་
པའི་ངང་སྐུ་ཚེ་དང་སྒྲུབ་པ་མཐར་ཕྱིན་པ་ཡིན་ནོ། །
འཇམ་དབྱངས་ཀུན་དགའ་བསྟན་པའི་རྒྱལ་མཚན།
ཁོང་ནི་བོད་ རབ་བྱུང་བཅོ་ལྔ་པའི་ཤིང་མོ་བྱ་ཡི་ལོ་སྟེ་སྤྱི་ལོ་ 1885ལོར་
ཡབ་བྲང་ཏི་མཁས་པའི་ གདུང་བརྒྱུད་ཤེས་རབ་སེང་གེ་དང༌། ཡུམ་གསང་
བདག་སྒྲོ་ཕུག་པའི་རིགས་ལས་མཆེད་པའི་ཡེ་ཤེས་ཀྱི་མཁའ་འགྲོ་མ་གཉིས་ཀྱི་
233



སྲས་སུ་ཐར་རྩེ་རྡོ་རྗེ་འཆང་ཀུན་དགའ་རྒྱལ་མཚན་སླར་ཡང་ཡེ་ཤེས་སྒྱུ་འཕྲུལ་
དྲ་བའི་རོལ་གར་དུ་ངོ་མཚར་བའི་ལྟས་དུ་མ་དང་བཅས་ཏེ་གཟུགས་སྐུ་ཆུ་ཤེལ་
གྱི་དབང་པོ་མངོན་པར་བཞད། སྐུ་ན་ཆུང་ངུའི་དུས་ནས་དམ་པའི་བག་ཆགས་
རང་ཆས་སུ་སད་ཅིང་ཡི་གེ་འབྲི་ཀློག་སོགས་ཚེགས་མེད་དུ་མཁྱེན། ངོར་ཐར་
རྩེ་བླ་བྲང་དུ་བྱོན་ཏེ་ཁུ་བོ་མཁན་ཆེན་འཇམ་དབྱངས་རིན་ཆེན་རྡོ་རྗེའི་དྲུང་དུ་
གཙུག་ཕུད་ཕུལ། དཔལ་ཨེ་ཝཾ་ཆོས་ལྡན་པའི་ཚོགས་འདོན་ཆོ་གའི་རིགས་དང༌།
རྒྱུད་ཆུང་བཞི་ སོགས་ ཐུགས་ འཛིན་ གྱི་རྩེར་ སོན། མཁན་ཆེན་དེ་ ཉིད་ ཀྱིས་
མཁན་པོ་དང་། ལས་སློབ་སོགས་དད་པའི་དགེ་འདུན་གྲངས་ཚང་གི་དབུས་སུ་
ཚིགས་གསུམ་རིམ་ནོད་ཀྱིས་བསྙེན་པར་རྫོགས། བརྒྱུད་པ་ཁྱད་པར་གཉིས་
ལྡན་གྱི་སེམས་བསྐྱེད་ཞུས། དེ་ལས་སྔ་གཞུག་རྣམས་སུ་དཔལ་ནཱ་ལེནྡྲའི་མཁན་
པོ་སྙན་གྲགས་ཐར་པ་སོགས་མཁས་ཤིང་གྲུབ་པ་བརྙེས་པའི་དགེ་བའི་བཤེས་
གཉེན་དུ་མའི་ཞབས་རྡུལ་སྤྱི་བོར་བླངས་ཏེ། གསུང་ངག་རིན་པོ་ཆེ་ལམ་འབྲས་
བུ་དང་བཅས་པས་མཚོན་མདོ་སྔགས་རྒྱུད་སྡེ་རབ་འབྱམས་ལ་ཐོས་བསམ་གྱི་ཕ་
རོལ་ཏུ་སོན་པར་མཛད་དེ། ཐོས་པ་ཙམ་དུ་མ་བཞག་པར་བསམ་བྱུང་གི་ཤེས་
རབ་ཀྱིས་ཐོས་དོན་ལ་ཡང་དང་ཡང་དུ་དཔྱད་ཅིང་རིགས་པའི་ཚོབ།ས་མཐའ་
ཡས་པས་གཏན་ལ་ཕབ་པའི་སྒོ་ནས། ཟབ་མོ་ལྟ་བའི་གནས་ལུགས་ལ་རྒྱ་ཆེན་
སྤྱོད་པའི་རིམ་པ་སྒོམ་པས་ཉམས་སུ་ལེན་པ་སོགས་ཀྱི་གནས་སྐབས་གང་དང་
གང་ལའང་མ་རྟོག་པ་དང་། ལོག་པར་རྟོག་པ་དང་། ཐེ་ཚོམ་གྱི་འཆིང་བ་
སོགས་འཁྲུལ་བའི་དྲི་མ་ཕྲ་མོ་ཙམ་ཡང་མེད་པར་ཐུགས་ཀྱི་དཔྱད་པ་ཡོངས་སུ་
རྫོགས་པར་མཛད། དཔལ་དགྱེས་པ་རྡོ་རྗེ་སོགས་ཡི་དམ་ལྷག་པའི་ལྷ་ རབ་
འབྱམས་ཀྱི་བསྙེན་ སྒྲུབ་ ཚད་ དུ་ འཁྱོལ། ཡི་ དམ་ ལྷག་ པའི་ ལྷ་ དུ་ མའི་ ཞལ་
གཟིགས་ཤིང་ལུང་བསྟན་ཐོབ། མཁས་གྲུབ་གཉིས་ལྡན་གྱི་གོ་འཕང་ལ་མངའ་
དབང་འབྱོར། རྒྱལ་བའི་ལུང་གིས་བསྔགས་པའི་ངོར་ཆེན་རྡོ་རྗེ་འཆང་གི་ཆོས་
ཀྱི་ཁྲི་ལ་ཞབས་ཀྱི་པད་མོ་ཉེ་བར་བཀོད་དེ། འཁོར་འདུས་པ་རྒྱ་མཚོ་ལྟ་བུ་ལ་
234



གསུང་ངག་རིན་པོ་ཆེ་ལམ་འབྲས་བུ་དང་བཅས་པས་མཚོན་རྒྱུད་སྡེ་མཐའ་དག་
གི་སྨིན་བྱེད་ཀྱི་དབང་ཁྲིད་རྗེས་གནང་མན་ངག བཀའ་འབུམ་དུ་མའི་ལུང་
སོགས་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་བར་མེད་དུ་བསྐོར་ནས་གདུལ་
བྱ་དུ་མ་སྨིན་གྲོལ་གྱི་ལམ་ལ་བཀོད་དེ། རྒྱལ་བའི་བསྟན་པ་རིན་པོ་ཆེ་ཉིན་མོ་
ལྟར་གསལ་བར་མཛད། མདོར་ན་མཛད་པ་ཕྲིན་ལས་བཟང་པོའི་འོད་དཀར་
རབ་ཏུ་རྒྱས་པས་བསྟན་འགྲོ་ཀུན་དའི་ཚལ་རྣམས་ཆེ་ཆེར་བཞད་པའི་ ཕན་
བདེའི་དྲི་བསུང་ བཟང་ པོས་ ནོར་ འཛིན་ གྱི་ ཁྱོན་རྣམས་ཡོངས་ སུ་ ཁྱབ་ པར་
མཛད་དེ། མཐར་དགུང་གྲངས་དྲུག་ཅུ་རྩ་བརྒྱད་པ་བོད་རབ་བྱུང་བཅུ་དྲུག་
པའི་ཆུ་ཕོ་འབྲུག་གི་ལོ་སྟེ་སྤྱི་ལོ་1952ལོར་དགོངས་པ་གཞི་དབྱིངས་སུ་བསྡུ་བའི་
ཚུལ་བསྟན་པ་ཡིན་ནོ། །
༈ གདན་རབས་རེ་གསུམ་པ་ཕན་ཁང་འཇམ་དབྱངས་ཀུན་བཟང་ཐུབ་
བསྟན་ཆོས་ཀྱི་རྒྱལ་མཚན།
ཁང་གསར་མཁན་ཆེན་རྡོ་རྗེ་འཆང་ངག་
དབང་བློ་གྲོས་གཞན་ཕན་སྙིང་པོ།
ཁོང་ནི་བོད་རབ་བྱུང་བཅོ་ལྔ་པའི་མེ་ཕོ་བྱི་བའི་ལོ་སྟེ་སྤྱི་ལོ་ 1876ལོར་
རོང་སྨན་ཐང་དུ་གྲུབ་བརྙེས་སྔགས་འཆང་དུ་མ་བྱོན་པའི་གནུབས་ཀྱི་རིགས་
ཁྱད་པར་ཅན་དུ་ངོ་མཚར་བའི་དགེ་མཚན་དུ་མ་དང་བཅས་ཏེ་གཟུགས་སྐུ་ཆུ་
ཤེལ་གྱི་དབང་པོ་མངོན་པར་བཞད་ཅིང་། སྐུ་ན་ཆུང་ངུའི་དུས་ནས་དམ་པའི་ ་
བག་ཆགས་སད་ཅིང་འབྲི་ཀློག་སོགས་ཚེགས་མེད་དུ་མཁྱེན། ངོར་ཨེ་ཝཾ་ཆོས་
ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་ཀྱི་ཁང་གསར་བླ་བྲང་གི་ཞབས་
དྲུང་དུ་མངའ་ གསོལ། ཨེ་ཝཾ་པའི་ཕྱག་སྲོལ་ལྟར་ཀུན་ ཏུ་དགོས་པའི་ གཞུང་
235



བདུན་སོགས་ཐུགས་འཛིན་དང་། ཆོ་གའི་ཕྱག་བཞེས་རྣམས་ལ་བྱང་ཆུབ་པར་
མཛད། ཁང་གསར་མཁན་ཆེན་ངག་དབང་བློ་གྲོས་སྙིང་པོ་ལས་སྡོམ་པ་གསུམ་
གྱི་བཀའ་དྲིན་མནོས་ཤིང་ཐུགས་སྲས་དམ་པར་གྱུར། སྐུ་ན་ཆུང་ངུའི་དུས་ནས་
ངེས་འབྱུང་དང་བྱང་ཆུབ་ཀྱི་སེམས་རིན་པོ་ཆེ་ལྷན་སྐྱེས་སུ་མངའ་བའི་སྟོབས་
ཀྱིས་མཛད་སྤྱོད་ཐམས་ཅད་འཕགས་པ་ས་ཆེན་པོ་ལ་བཞུགས་པའི་རྣམ་ཐར་
དང་ཚུལ་མཚུངས་པ་ཀུན་ལ་གསལ་བས་ཞབས་དྲུང་དམ་པ་རིན་པོ་ཆེ་ཞེས་དེ་
དུས་ནས་ས་ངོར་གྱི་བསྟན་འཛིན་ཀུན་གྱི་དབུས་ན་རྒྱུ་སྐར་ཁྲོད་དུ་ཟླ་བ་ལྟར་
མངོན་པར་འཕགས་པར་གྱུར། སྐུ་གཞོན་ནུའི་དུས་ཁང་གསར་བླ་བྲང་འབྱོར་
བ་ཤིན་ཏུ་ཕྲ་བས་ཁམས་ཕྱོགས་སུ་འབུལ་སྡུད་ལ་ཆིབས་བསྒྱུར་གནང་དགོས་
བྱུང་སྟེ། དེ་དུས་རྫོགས་ཆེན་མཁན་པོ་གཞན་དགའ་རིན་པོ་ཆེ་དང་མཇལ་
འཕྲད་སྐབས་ས་སྐྱ་བའི་ལྟ་གྲུབ་སྐོར་ལ་བགྲོ་གླེང་བྱུང་བར། རྗེ་འདི་སྐུ་ན་ཕྲ་
ཞིང་སྔ་ཕན་གཞུང་ལུགས་སློབ་གཉེར་མཛད་ཁོམ་བྱུང་མེད་པས་གསུང་ལན་ཇི་
བཞིན་ཕུལ་མ་ཐུབ་པས་ཐུགས་མ་བདེ་བ་དང་བཅས། ད་ནི་ཁོང་གསར་བླ་
བྲང་གི་ཞབས་འདེགས་འགྲུབ་རུང་མ་འགྲུབ་རུང་། རྒྱལ་བའི་བསྟན་པ་རིན་པོ་
ཆེ་ཚུལ་བཞིན་ཉམས་སུ་ལེན་པར་སྔོན་དུ་ཐོས་བསམ་གལ་ཆེ་བས། མཁས་པའི་
དབང་པོ་འདི་ཉིད་ཀྱི་དྲུང་དུ་ སློབ་གཉེར་ཞིག་བྱ་དགོས་ སྙམ་དུ་ཐུགས་དམ་
བཅས་ཏེ་རྗེས་སུ་འཛིན་པར་ཞུས་པས། ཁོང་གིས་ཁྱེད་བླ་བྲང་གིས་འབུལ་སྡུད་
པ་བཏང་བས་འབུལ་སྡུད་ཕེབས། ཐོས་བསམ་གྱི་དཀའ་སྤྱད་ངལ་དུབ་བཟོད་
པར་མི་ནུས་གསུངས་ཀྱང༌། ནན་ཏན་ཆེན་པོས་གསོལ་བ་བཏབ་པས་མཐར་
ཞལ་བཞེས་ཐོབ། དེ་ནས་རྗེ་འདིའི་སྐུ་གཅེན་གླིང་འོག་རྩེ་ཞབས་རྒན་མ་དང་
བྲག་ར་རྡོ་རྗེ་འཆང་རྣམ་གཉིས་ལ་སློབ་གཉེར་གནང་རྒྱུའི་ཐུགས་མོས་ལུགས་རྒྱུ་
མཚན་ཞུས་པས། སྐུ་གཅེན་རིན་པོ་ཆེས། ཁྱོད་ལ་ན་གཞོན་པས་སློབ་གཉེར་
བྱས་ན་ཤིན་ཏུ་འཐད། འཚོ་ཆས་ཇི་དགོས་བསྒྲུབ་འོང༌། ཁང་གསར་བླ་བྲང་
ལ་འདི་ནས་ལོ་འབུལ་ཆེ་ཆུང་གང་ཐུབ་བརྫོང་འཐུས་གསུངས་པས་ཐུགས་ལ་
236
༡



ཚད་མེད་པའི་སྤྲོ་བ་འཁྲུངས། དེ་ནས་ཆོས་རྒྱགས་སོགས་གྲབས་མཛད་དེ། རྗེ་
འདི་ཉིད་ཕེབས་པའི་སྔ་ནུབ་ཏུ། མཁན་པོ་གཞན་དགའ་རིན་པོ་ཆེའི་མནལ་
ལམ་དུ་བུད་མེད་རིན་པོ་ཆེའི་རྒྱན་ཅན་ལག་ན་བུམ་པ་ཐོགས་པ་ཁ་དོག་མི་འདྲ་
བ་ལྔས་མགྲིན་གཅིག་ཏུ་འདི་ལྟར། ། ཐེག་པ་གསུམ་དང་གྲུབ་མཐའ་རྣམ་པ་
བཞི། ༑ རྒྱུད་སྡེ་བཞི་དང་སོ་སོའི་དབྱེ་བ་བཅས། ། ཆོས་ཉིད་དང་མཉམ་
ཆོས་ཅན་མ་ལུས་པ། ། ས་ ཆེན་ གནས་ པའི་ འཕགས་ ཆེན་སྤྱོད་ཡུལ་ཡིན།
ཞེས་བརྗོད་དེ་བུམ་པ་ལྔ་ཕུལ་བྱུང་བར། ཕྱི་ཉིན་ཁོང་གིས་རྨི་ལྟས་དེ་ང་ལ་མི་ལྟ།
དེ་རིང་ངའི་དྲུང་དུ་སློབ་མ་གསར་པ་ཞིག་སུ་སླེབས་ན་དེ་ས་ཆེན་པོ་ལ་གནས་
པའི་འཕགས་པ་རེད་ཅེས་གསུངས་པ་བཞིན། དེའི་ཉིན་རྗེ་རིན་པོ་ཆེ་འདི་ཉིད་
བྱོན་ཞིང་། མཁའ་འགྲོའི་ལུང་བསྟན་གྱི་རྡོ་རྗེའི་ཚིག་འདི་ཕྱིས་ཨེ་ཝཾ་ཆོས་ལྡན་
གྱི་མཁན་ཁྲིར་མངའ་གསོལ་སྐབས། གཞན་དགའ་རིན་པོ་ཆེས་ལྗགས་རྩོམ་
མཛད་པའི་ཞབས་བརྟན་གསོལ་འདེབས་སུའང་བཀོད་ཡོད། རྗེ་འདི་ཉིད་ཀྱི་
གསུངས་ལས། བླ་མ་གྲྭ་སློབ་རྣམས་ཆོས་གོས་སྣམ་སྦྱར་གསོལ་ཏེ་སེར་འཕྲེང་
སྤོས་སྣེ་དང༌། ཆོས་ཐུན་ཚོགས་དུས་རི་དྭགས་ཀྲྀཥྞ་ས་རའི་རྭ་ཞིག་དུང་གི་ཚབ་
མཛད་ཀྱིན་ཡོད་པ་དེའི་སྒྲ་དང་བཅས་བསུ་བ་མཛད་པ་མཇལ་མ་ཐག་བླ་སློབ་
རྣམས་ལ་མི་ཕྱེད་པའི་དད་པ་དང་ཡིད་ལ་དགའ་བ་བསམ་གྱིས་མི་ཁྱབ་པ་སྐྱེས་
ཞེས་དང༌། ངས་དཔེ་ཆ་བལྟ་དུས་བརྩོན་པ་གང་འཚམས་བྱས་ཡོད། མཚན་
ལ་མར་མེའི་འོད་དཔེ་ཆ་བལྟ་བཞིན་པའི་ངང་མར་མེ་མི་གསལ་བ་ལྟ་བུ་བྱུང་སྟེ་
ཕྱོགས་སུ་བལྟས་པ་ན་ནམ་ལང་ཟིན་པ་དེ་འདྲ་ལན་མང་བྱུང་མྱོང་། ཚད་མ་
རིགས་གཏེར་ཤོ་ལོ་ཀ་ རེར་ཉིན་བདུན་རེ་བསམ་བློ་བཏང་སྟེ་སྦྱངས་བ་ཡིན་
གསུངས། སྡེ་གཞུང་མཆོག་སྤྲུལ་ཨ་འཇམ་རིན་པོ་ཆེ་དང་། སྒ་བ་བླ་མ་འཇམ་
དབྱངས་རྒྱལ་ མཚན་ དང༌ བླ་ མ་ དགེ་ འདུན་ མཆེད་ ཞལ་ ཀུན་དགའི་ བློ་ གྲོས་
སོགས་ལའང་ཚད་མ་ནན་ཏན་ཆེན་པོས་སྦྱངས་དགོས་པའི་ཞལ་ཏ་མཛད་་ཅིང་།
མདོར་ན་མདོ་རྒྱུད་རྒྱུད་སྡེ་རབ་འབྱམས་ལ་ཐོས་བསམ་བསྒོམ་པ་མཐར་ཕྱིན་ཏེ།
237



ཁམས་བྱེའི་བཤད་གྲྭ་བཤད་སྒྲུབ་དར་རྒྱས་གླིང་བཙུགས་ནས་རིང་པོར་མ་ལོན་
པའི་དུས་སུ་སློབ་གཉེར་བ་རྣམས་ལ་བར་ཆད་ཀྱི་རྣམ་པ་ཅི་རིགས་བྱུང་སྐབས།
རྗེ་འདིས་ཆོས་སྐྱོང་ཞལ་བཞི་པའི་ཕྲིན་བཅོལ་མཛད་པ་བཤད་གྲྭས་ཆག་མེད་
གསུངས་པ་ནས་ བཟུང་ བར་ ཆད་ ཀྱི་ རིགས་ཀུན་ཞི་ནས་འཆད་ཉན་ ཤིན་ ཏུ་
འཕེལ་བར་ གྱུར། སྡེ་ གཞུང་ མཆོག་ སྤྲུལ་ རིན་པོ་ཆེས་རྗེ་འདིའི་མཚན་ནས་
བརྗོད་དུས་སུ་ཕྱག་ཐལ་མོ་སྤྱི་བོར་བཞག་སྟེ་དམ་པ་རིན་པོ་ཆེ་ཞེས་གསུངས་
ཤིང་། རྒྱུན་དུ་ཚུལ་ཁྲིམས་ཀྱི་དྲི་བསུང་ཡུན་རིང་ཚོར་བ་སོགས་དམ་པའི་རང་
རྟགས་དུ་མ་མཐུན་སྣང་དུ་གྱུར་པ་དང༌། ཚེ་ཚད་ལུང་བསྟན་འཕྱུག་མེད་ཐིག་
པ་སོགས་ མངོན་ ཤེས་ ཐོགས་ པ་ མེད་ ཅིང་། གཞན་ ཡང་ དཔོན་ སློབ་ འཇམ་
དབྱངས་བློ་གཏེར་དབང་པོ་དང༌། བྲག་ར་འཇམ་དབྱངས་ཆོས་ཀྱི་ཉི་མ་སོགས་
ལས་གསུང་ངག་སློབ་བཤད་གཙོས་པའི་དབང་ལུང་ཁྲིད་ཀ་མང་པོ་གསན་ཏེ་
སྒོམ་པའི་ཉམས་བཞེས་མཛད། གདན་ས་ཆེན་པོར་རྒྱུད་སྡེ་ཀུན་བཏུས་དང༌།
གདན་ས་འོག་མ་རྩེ་གདོང་སྲིད་གསུམ་རྣམ་རྒྱལ་དུ་གསུང་ངག་སློབ་བཤད། རྟ་
ནག་ཐུབ་བསྟན་རྣམ་རྒྱལ་དུ་གསུང་ངག་སློབ་བཤད། སྒྲུབ་ཐབས་ཀུན་བཏུས།
རྒྱུད་སྡེ་ཀུན་བཏུས། གསེར་མདོག་ཅན་དུ་སྒྲུབ་ཐབས་ཀུན་བཏུས། མུས་སྟག་
མོ་དགོན་དུ་གསུང་ངག་སློབ་བཤད། ངོར་ཨེ་ཝཾ་ཆོས་ལྡན་དུ་མཁན་པོ་མཛད་
རིང་དུས་ཆོས་གསུང་ངག་ཚོགས་བཤད་ལན་གྲངས་དུ་མ་དང་། ཕྱིས་སྐུ་འདའ་
ཁར་ཁང་གསར་བླ་བྲང་དུ་གསུང་ངག་སློབ་བཤད་ཆོས་འཕྲོ་ཅན། རྒྱལ་རྩེར་
གུར་པར་ངོར་ལུགས་དཀྱིལ་འཁོར་བདུན་གྱི་དབང་སོགས་འཆད་སྤེལ་གནང་
བས། ཞལ་སློབ་ཀྱི་རིམ་པ་ཡང་དཔལ་ལྡན་ས་སྐྱའི་ཁྲི་ཆེན་སྒྲོལ་མའི་ཕོ་བྲང་པ་
ངག་དབང་ཀུན་དགའ་ཐེག་ཆེན་དཔལ་འབར་ཕྲིན་ལས་དབང་གི་རྒྱལ་པོ་དང༌།
ངོར་ཕན་ཁང་མཁན་པོ་ངག་དབང་མཁས་གྲུབ་རྒྱ་མཚོ། ཀླུ་སྡིངས་མཁན་པོ་
འཇམ་དབྱངས་ཐུབ་བསྟན་ལུང་རྟོགས་རྒྱ་མཚོ། ནཱ་ལེན་དྲའི་བཅོ་བརྒྱད་ཁྲི་
ཆེན་ཐུབ་བསྟན་ལེགས་བཤད་རྒྱ་མཚོ། ས་སྐྱ་ལྷ་ཁང་མཁན་ཆེན་འཇམ་དཔལ་
238



བཟང་པོ་སོགས་མཁས་བཙུན་བཟང་གསུམ་དང་ལྡན་པའི་དམ་པ་དུ་མ་བྱོན་པ་
རྣམས་ཀྱིས་ཀྱང་བསྟན་པ་རིན་པོ་ཆེ་བསྐྱངས་དང་སྐྱོང་བཞིན་པ་ཡིན་ནོ། །
དེ་ལྟར་དམ་པ་འདི་ཉིད་ཀྱི་སྐུ་ཚེ་ཧྲིལ་པོར་བཤད་སྒྲུབ་སྤེལ་མར་མཛད་པས་
འཆད་སྤེལ་གྱི་རྣམ་གྲངས་མཐའ་ད་ག་ བརྗོད་ཀྱིས་མི་ལང་ངོ༌། ། དད་ལྡན་
རྣམས་ཀྱིས་ཕུལ་བའི་དངོས་རྫས་ཀུན་ཆོས་ཕྱོགས་སུ་བཏང་བའང༌། ཨེ་ཝཾ་ཆོས་
ལྡན་གྱི་གཙུག་ལག་ཁང་གསར་པའི་ནང་དུ་སྟོན་པ་གཙོ་འཁོར་གསུམ་ཐོག་ཚད་
མ་དང་། ཁང་གསར་བླ་བྲང་དུ་ལྷ་ཁང་གསར་བཞེངས་ནང་དུ་མི་འཁྲུགས་
པའི་སྐུ་ཐོག་ཚད་མས་གཙོས་བླ་མ་ཡི་དམ་གྱི་སྐུ་བརྙན་གསེར་ཟངས་ལས་གྲུབ་
པ་རིན་པོ་ཆེའི་ཕྲ་རྒྱན་གྱིས་སྤུད་པ་མང་པོ་གསར་བཞེངས་མཛད། གསུང་རབ་
ལམ་འབྲས། རྒྱུད་སྡེ་ཀུན་བཏུས། སྒྲུབ་ཐབས་ཀུན་བཏུས་རྣམས་ཀྱིས་མཚོན་
པའི་གླེགས་བམ་མང་པོ་གསར་དུ་བཞེངས་ཤིང༌། དེ་དག་ལ་དཔེ་དྲིལ་ད་ཕྲུའུ་
དམར་སེར་གཉིས་རེ་གསོལ་ནས་དཔེ་ཆ་ཧ་ཅང་གཅེས་སྤྲས་ཆེ་བར་མཛད། ལྷ་
ས་སོགས་སུ་མཆོད་མེ་འབུམ་ཕྲག་དང་། རྒྱུན་དུའང་ཉིན་རེར་མཆོད་མེ་བརྒྱ་
ཚར་རེ་དང༌། སྒྲོལ་བསྟོད་ཕྱག་འཚལ་ཉེར་གཅིག་ཚར་ཉེར་ལྔ་རེ་ཆག་མེད་
མཛད་པ་སོགས་བསོད་ནམས་མཆོད་སྦྱིན་གྱི་མཛད་པ་ཁོ་ནའང་བློ་ཡུལ་ལས་
འདས་པར་ མཛད་ ཅིང་། དེ་ ལྟར་ དམ་པ་འདི་ཉིད་ཀྱིས་བསྟན་འགྲོའི་དོན་
མཐའ་ཀླས་པ་ བསྒྲུབས་ནས། མཐར་ དགུང་གྲངས་བདུན་ཅུ་དོན་བདུན་པ་
བོད་རབ་བྱུང་བཅུ་དྲུག་པའི་ཆུ་ཕོ་འབྲུག་གི་ལོ་སྟེ་སྤྱི་ལོ་1952ལོར་ཨེ་ཝཾ་ཁང་
གསར་བླ་བྲང་དུ་ཞི་བར་གཤེགས་པའི་ཚུལ་བསྟན་པ་ཡིན་ནོ། ། ་
༈ གདན་རབས་རེ་ལྔ་པ་ཀླུ་སྡིངས་རྒྱལ་སྲས་འཇམ་དབྱངས་ཆོས་ཀྱི་ཉི་
མ། ༈ གདན་རབས་རེ་དྲུག་ པ་ ཐར་རྩེ་འཇམ་ དབྱངས་ ཀུན་ བཟང༌ ཐུབ་
བསྟན་ཆོས་ཀྱི་རྒྱལ་མཚན། ༈ གདན་ རབས་ རེ་བདུན་པ་ ཕན་ ཁང་ ངག་
དབང་བློ་ གྲོས་ ཐེག་ མཆོག་ བསྟན་ པའི་ རྒྱལ་ མཚན། ༈ གདན་ རབས་ རེ་
བརྒྱུད་པ་ཁང་གསར་ངག་དབང་ཡོན་ཏན་རྒྱ་མཚོ། ༈ གདན་རབས་རེ་དགུ་
239



པ་ཕན་ཁང་ངག་དབང་མཁས་གྲུབ་རྒྱ་མཚོ། ༈ གདན་རབས་བདུན་བཅུ་པ་
ཐར་རྩེ་བྱམས་པ་ནམ་མཁའ་ཀུན་བཟང་བསྟན་པའི་རྒྱལ་མཚན། ༈ གདན་
རབས་དོན་གཅིག་པ་ཀླུ་སྡིངས་འཇམ་དབྱངས་ཐུབ་བསྟན་ལུང་རྟོགས་རྒྱལ་
མཚན། །
ཁང་གསར་མཁན་ཆེན་ངག་དབང་མཁྱེན་བརྩེ་ཐུབ་བསྟན་སྙིང་པོ།
ཁོང་ནི་བོད་རབ་བྱུང་བཅོ་ལྔ་པའི་ཆུ་མོ་གླང་གི་ལོ་སྟེ་སྤྱི་ལོ་1913ལོར་
གཡས་རུ་མྱངས་གསེར་གཞུང་རིང་མོར་གྲགས་པའི་སྨད་ཀྱི་ཆ་མཁས་གྲུབ་བྱེ་
བའི་འབྱུང་གནས་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་
གནས་དང་ཉེ་བའི་ས་ཆ་ཡུལ་ཤོ་པོ་གྲོང་མིང་སྟེང་པ་རུ། ཡབ་རིགས་རུས་ཀྱིས་
མངོན་པར་མཐོ་བ་ཨ་ཕུ་ཕུར་དོན་དང་། ཡུམ་ཡེ་ཤེས་ཀྱི་མཁའ་འགྲོ་མ་སྤེན་པ་
ལྷ་མོ་གཉིས་ཀྱི་སྲས་སུ་བཀྲ་ཤིས་པའི་དགེ་མཚན་དུ་མ་དང་བཅས་ཏེ་མཚན་
དཔེའི་མེ་ཏོག་ཐོག་མར་བཞད་པ་ནས་མཁས་བཙུན་བཟང་བོ་ཡོན་ཏན་ངང་
གིས་སད་། དགུང་ལོ་བདུན་པར་གདན་ས་ཆེན་པོ་ངོར་ཨེ་ཝཾ་ཆོས་ལྡན་དུ་བྱོན་
ནས། སྔོན་ གྱི་སྨོན་ལམ་དགེ་བའི་བག་ཆགས་ མཐུ་ བརྟན་ པའི་སྟོབས་ ཀྱིས་
ཐུགས་དགྱེས་པའི་ཟླ་ཟེར་འོ་མཚོར་ཕོག་པ་ལྟར་བྱུང་སྟེ། སྒྲུབ་ཁང་པ་མཁས་
གྲུབ་ དཔལ་ ལྡན་ དོན་ གྲུབ་ ཀྱིས་ བཀའ་ བསྒོ་ དང༌ བྱིན་ རླབས་ མཛད་ ཅིང་།
གནས་ཀྱི་སློབ་དཔོན་བློ་གྲོས་དཔལ་འབྱོར་བསྙེན་ནས་ཡི་གེ་འབྲི་ཀློག་སོགས་
བསླབ་པས་ཚེགས་མེད་དུ་མཁྱེན། འདུལ་འཛིན་ཡོངས་ཀྱི་གཙུག་རྒྱན་ ཁང་
གསར་མཁན་ཆེན་ངག་དབང་མཁྱེན་རབ་འཇམ་དཔལ་སྙིང་པོའི་མདུན་ནས་
དགེ་བསྙེན་གྱི་སྡོམ་པ་བཞེས། ངོར་ཨེ་ཝཾ་པའི་ཚོགས་འདོན་ཡོངས་སུ་རྫོགས་པ་
ཐུགས་འཛིན་བྱང་ཆུབ་པ་དང༌། ཆོས་སྤྱོད་ཀྱི་གདུང་དབྱངས་སོགས་ལ་བརྩོན་
འགྲུས་ཀྱི་ཤུགས་དྲག་པོས་གསན་སྦྱོང་དཔྱིས་ཕྱིན་པར་མཛད། དགུང་ལོ་བཅུ་
240



གསུམ་པར་རིགས་བརྒྱའི་ཁྱབ་བདག་རྡོ་རྗེ་སེམས་དཔའ་དང་དབྱེར་མ་མཆི་པ་
ཁང་གསར་མཁན་པོ་ངག་དབང་བློ་ གྲོས་གཞན་ ཕན་ སྙིང་པོའི་ཞལ་སྔ་ནས་
གསུང་ངག་རིན་པོ་ཆེ་ལམ་འབྲས་ཚོགས་བཤད་ཀྱི་སྨིན་གྲོལ་ཆ་ལག་ཡོངས་སུ་
རྫོགས་པ་དང་། དགེ་ཚུལ་གྱི་སྡོམ་པ་ཡང་ཡང་དག་པར་བཞེས། གཞན་ཡང་
སྡོམ་གསུམ་རབ་དབྱེ། ཚུལ་གསུམ་མཛེས་རྒྱན། ལྗོན་ཤིང་མཛེས་རྒྱན། རྩ་
རྒྱུད་བརྟག་པ་གཉིས་པ་བཅས་ལ་ཐུགས་སྦྱོང་དང་རྒྱུགས་འབུལ་མཛད། ངོར་
ལུགས་དབྱངས་ཆེན་བཅོ་བརྒྱད་དང་། འཇིགས་བྱེད་གཏོར་ཆོག་དྲུག་ཅུ་མའི་
དབྱངས་རོལ་དང༌། དཀྱིལ་འཁོར་ཁག་གི་ཐིག་དང་། རྡུལ་ཚོན་བཀྱེ་ལུགས་
སོགས་ལ་ཤིན་ཏུ་བྱང་ཆུབ་པར་སྦྱངས། དགུང་ལོ་ཉེར་གཅིག་པར་མཁན་པོ་
བསྟན་པ་རིན་པོ་ཆེའི་མངའ་བདག་བརྟན་མཁས་ཀྱི་ཡོན་ཏན་ཡོངས་སུ་རྫོགས་
པའི་བདག་ཉིད་ཆེན་པོ་ངག་དབང་བློ་གྲོས་གཞན་ཕན་སྙིང་པོའི་ཞལ་སྔ་ནས་
དང༌། ལས་ཀྱི་སློབ་དཔོན་གདན་ས་པ་ཨེ་ཝཾ་ཆོས་ལྡན་གྱི་དཔོན་སློང་རྡོ་རྗེ་རྒྱལ་
མཚན་སོགས་དད་པའི་དགེ་འདུན་གྲངས་ཚང་གི་དབུས་སུ་བསྙེན་པར་རྫོགས་
པའི་དགེ་སློང་གི་སྡོམ་པ་ཡང་དག་པར་བཞེས་ཏེ་ཚུལ་ཁྲིམས་ཀྱི་བསླབ་པ་རིན་
པོ་ཆེ་སྲོག་ལྟར་གཅེས་པར་བཟུང་ཞིང༌། དགག་སྒྲུབ་གནང་གསུམ་གྱི་བསླབ་བྱ་
ཕྲ་ཞིབ་རྣམས་ཀྱང་མ་ཉམས་པར་མཛད། དགུང་ལོ་ཉེར་ལྔ་པར་མཁན་ཆེན་རྡོ་
རྗེ་འཆང་ངག་དབང་བློ་གྲོས་སྙིང་པོའི་ཡང་སྲིད་ངོས་བཟུང་སྟེ་མཁན་ཆེན་རྡོ་རྗེ་
འཆང་རྣམ་གཉིས་ཀྱིས་ཐུགས་སྨོན་རྣམ་པར་དག་པས་མཚམས་སྦྱར་ཏེ་མདུད་
དམ་དབང་གི་མདོག་ཅན་དང༌། བཀྲ་ཤིས་པའི་རི་མོས་མཛེས་པར་སྤུད་པའི་
ལྷ་རྫས་གངས་རིའི་མདོག་ལྡན་བཅས་མགུལ་གྱི་བུམ་པར་གསོལ་བ་དང་ཆབས་
ཅིག་ངག་དབང་མཁྱེན་བརྩེ་ཐུབ་བསྟན་སྙིང་པོ་ཞེས་མཚན་གསོལ། དེ་ལས་སྔ་
གཞུག་རྣམས་སུ་གོང་གི་མཁན་སློབ་དེ་དག་དང༌། གཞན་ཡང་རྟ་ནག་མཁན་
ཆེན་ངག་གི་དབང་ཕྱུག ན་ལེན་དྲའི་མཁན་པོ་མདོ་སྔགས་རབ་འབྱམས་སྨྲ་
བའི་དབང་པོ་བླ་མ་ངག་བློ་རིན་པོ་ཆེ། མཁན་ཆེན་སངས་རྒྱས་བསྟན་འཛིན། །
241



སྡེ་གཞུང་མཁན་ཆེན་ཆོས་འཕེལ་སོགས་མཁས་ཤིང་གྲུབ་པ་བརྙེས་པའི་དགེ་
བའི་བཤེས་གཉེན་དུ་མའི་ཞབས་རྡུལ་སྤྱི་བོར་བླངས་ནས། རྒྱུད་སྡེ་རིན་པོ་ཆེ་
ཀུན་ལས་ བཏུས་ པའི་ དབང་ལུང་ ཁྲིད་ མན་ ངག་ ཡོངས་ སུ་ རྫོགས་ པ་ དང༌།
གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་གདམས་ངག་ངོར་ལུགས་
ཐུན་མོང་མ་ཡིན་པ་ཟབ་མོ་སློབ་བཤད་ཀྱི་སྨིན་གྲོལ་ལུང་བཅས་ཆ་ལག་ཡོངས་
སུ་རྫོགས་པ་ཟབ་རྒྱས་སུ་གསན་ཅིང་མདོ་རྒྱུད་རིག་གནས་རབ་འབྱམས་ལ་སློབ་
གཉེར་མཐར་ ཕྱིན་ མཛད་ དེ་ མཁས་ པའི་ གོ་ འཕང་ ལ་ མངའ་ དབང་ འབྱོར།
དགུང་གྲངས་སོ་གསུམ་པ་བོད་རབ་བྱུང་བཅུ་དྲུག་པའི་ཤིང་མོ་བྱ་ཡི་ལོ་སྟེ་སྤྱི་ལོ་
1945ལོར་དཔལ་ཨེ་ཝཾ་ཆོས་ལྡན་གྱི་གཙུག་ལག་ཁང་ཆེན་པོར་རྒྱལ་བ་རྡོ་རྗེ་
འཆང་ཀུན་དགའ་བཟང་པོས་མདོ་སྔགས་ཀྱི་ཆོས་འཁོར་རྒྱུན་མི་འཆད་པར་
བསྐོར་བའི་གནས་བསྙེངས་བྲལ་གདོང་ལྔ་བརྒྱད་ཀྱིས་མངོན་པར་བཏེགས་པའི་
ཆོས་ཀྱི་ཁྲི་འཕང་མཐོན་པོར་ཞབས་མཐིལ་འཁོར་ལོས་རེ་ཁཱས་སྒེག་པ་གང་དེ་
རྣམ་པར་བཀོད་ཅིང༌། ཁམས་ གསུམ་ཆོས་ཀྱི་ རྒྱལ་ པོའི་ རྒྱལ་ཚབ་ ཏུ་དབང་
བསྐུར་ཏེ། འདུས་པ་དོན་གཉེར་ཅན་རྣམས་ལ་གསུང་ངག་རིན་པོ་ཆེའི་ཆོས་ཀྱི་
འཁོར་ལོ་བསྐོར་བའི་དབུ་འཛུགས་པར་མཛད་དེ། ལོ་རེ་བཞིན་སྟོད་མངའ་
རིས། བར་དབུས་གཙང་། སྨད་མདོ་ཁམས་རྣམས་ནས་སློབ་ཚོགས་རྒྱ་མཚོ་
ཆེན་པོ་ལ་ཆུ་བོའི་རྒྱུན་བཞིན་འདུས་པ་རྣམས་ལ་གསུང་ངག་རིན་པོ་ཆེ་ལམ་
འབྲས་བུ་ དང་ བཅས་ པའི་ དབང་ ཁྲིད་ ལུང་ མན་ ངག་ དང༌ བཅས་ པ་ དང་།
བརྒྱུད་པ་ཁྱད་པར་གཉིས་ལྡན་གྱི་སེམས་བསྐྱེད། དཔལ་ཀྱེ་རྡོ་རྗེའི་རྒྱུ་དུས་ཀྱི་
དབང་བསྐུར་བ་དང༌། ལམ་གྱི་དངོས་གཞི་རྒྱུད་གསུམ་གྱི་ཁྲིད་དང༌། དེ་དག་
གི་སྐབས་སུ་དབང་དང་། ཆ་ལག་ཏུ་གཏོགས་པའི་བྱིན་རླབས་རྣམས་དང༌།
རྒྱབ་བརྟེན་ལུང་དང་བཅས་པ་སྨིན་རྒྱས་སུ་བསྩལ་བར་མ་ཟད། དཔྱིད་ཀྱི་དུས་
སུ་དགེ་བསྙེན། དགེ་ཚུལ། དགེ་སློང་གི་སྡོམ་པ་རྣམས་རིམ་པ་བཞིན་འབོགས་
པ་སོགས་སྐལ་ལྡན་གྱི་གདུ་ལ་བྱ་དཔག་ཏུ་མེད་པ་སྨིན་ཅིང་གྲོལ་བར་མཛད་པའི་
242



ལོ་ཏོག་མཐའ་དག་ཆེས་ཆེར་རྒྱས་པར་མཛད། དགུང་གྲངས་སོ་དྲུག་པར་བླ་
བྲང་གི་ཁྲི་འགན་ཕན་བདེ་བླ་བྲང་ལ་གཏད་ཅིང་། མདོར་ན་རྗེ་འདིས་ཨེ་ཝཾ་བླ་
བྲང་གི་ཞལ་འཛིན་ལོ་གསུམ་པགནང་བའི་རིང་དུ་བཤད་སྒྲུབ་འཁོར་ལོ་གཉིས་
ལྡན་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་འདི་ཉིད་སྒོ་ཀུན་ནས་དར་ཞིང་
རྒྱས་པར་མཛད། དགུང་ལོ་ཞེ་གཅིག་པར་ཁྲོམ་རྡོ་ཁོག་བྱོན་ནས་འཁོར་འདུས་
པ་སུམ་སྟོང་དྲུག་བརྒྱ་ལྷག་ཙམ་ལ། དཔལ་ཀྱེ་རྡོ་རྗེ། བདེ་མཆོག གསང་
འདུས་སོགས་ཀྱི་དབང་ཆེན་དང་། མཁའ་སྤྱོད་མ་སོགས་ཀྱི་བྱིན་རླབས་ཀྱི་
རིགས་དང༌། རྗེས་གནང་ཤིན་ཏུ་མང་པོ། རབ་བསྙེན་གྱི་སྡོམ་པ་འབོགས་པ་
སོགས་སློབ་ཚོགས་དེ་དག་གི་འདོད་པ་ཡིད་བཞིན་དུ་ཚིམ་པར་མཛད་ཅིང་།
སྐྱེ་རྒུ་དོན་གྲུབ་གླིང་སོགས་སུ་བྱོན་ནས་འགྲོ་དོན་རྒྱ་ཆེར་བསྒྲུབས། དགུང་ལོ་
ཞེ་གསུམ་པར་གཟའ་ཚེས་དུས་བཟང་མཆོག་ཏུ་དགེ་བའི་ཉིན་དཔལ་ཨེ་ཝཾ་ཆོས་
ལྡན་དུ་ཕེབས་ནས་བླ་བྲང་ཁག་བཞི་ལ་འབུལ་བ་མཚན་གྲངས་མང་པོ་སོ་སོར་
འབུལ་བ་སྔར་ལས་ལྷག་ཙམ་དང༌། ཁྱད་པར་ཨེ་ཝཾ་པའི་ལྷ་ཁང་ཁག་ ཐམས་
ཅད་དུ་མཆོད་འབུལ་དང་། གསེར་གསོལ། སྙན་དར་ བཅས་ ཟབ་པ་དང༌།
ངོར་གྱི་གཙུག་ལག་ཁང་དུ་དགེ་འདུན་འདུས་པ་རྒྱ་མཚོ་བཞུགས་པ་ལ་བསྙེན་
བཀུར་རྒྱ་ཆེར་བསྟབས། མཁན་ཆེན་ངག་དབང་ མཁྱེན་རབ་འཇམ་དཔལ་
སྙིང་པོའི་སྐུའི་གདུང་རྟེན་རྒྱུ་ཟངས་གསེར་ལ། གཡུ་བྱི་རུ། སྤོས་ཤེལ་སོགས་
ཕྲ་རྒྱན་ཉེར་དྲུག་ཡོད་པའི་མཛེས་ཆོས་དང་། བྱིན་ལེགས་ཕུལ་དུ་བྱུང་བ་དང༌།
དེའི་མདུན་དུ་དངུལ་གྱི་ཏིང་ པོར་ རེ་རེ་ལ་རྒྱ་དངུལ་ སྟོང་ཉེར་ལྔ་རེ་ཡོད་པ་
བདུན་ཚར་ལྔ་བཅས་བཞེངས་ཤིང༌། དགུང་གྲངས་ཞེ་དྲུག་པ་བོད་རབ་བྱུང་
བཅུ་དྲུག་པ་མེ་མོ་བྱ་ཡི་ལོ་སྟེ་སྤྱི་ལོ་1957ལོར་སླར་ཡང་རྒྱལ་བས་ལུང་ཟིན་གྱི་
སྐྱེས་བུ་ཀུན་མཁྱེན་ཨེ་ཝཾ་པ་ཆེན་པོའི་བཞུགས་ཁྲིར་མངའ་ གསོལ་ནས། ལོ་
གཉིས་ཀྱི་རིང་དུ་གདན་ས་བསྐྱངས། དགུང་ལོ་ཞེ་བདུན་པར་སྒང་ཏོག་ས་ཁུལ་
བརྒྱུད་འབྲས་ལྗོངས་རྒྱལ་ས་དང༌། རྒྱ་གར་རྡོར་གླིང་སོགས་ཐུབ་པའི་ གནས་
243



ཆེན་བཞི་དང༌། རྒྱ་གནས་གྲགས་ཆེ་བ་ཁག་དང༌། མཚོ་པད་མ། བལ་ཡུལ་
སོགས་སུ་གནས་གཟིགས་ལ་བྱོན། དེ་ལས་སྔ་གཞུག་རྣམས་སུ་སྦི་ཏི་སྟེང་དགོན་
དང༌། རྒྱ་གར་ལྷོ་ཕྱོགས་མོན་གྷོ་དགོན། མ་སེར་རྩེ་ཆེན་བསམ་འགྲུབ་གླིང༌།
སྤྱིར་དགོན་ སོགས་ སུ་ བྱོན་ ནས་ ཆོས་ ཀྱི་ འཁོར་ ལོ་ བར་ མེད་ དུ་ བསྐོར་ ཞིང་།
དགུང་གྲངས་རེ་བཞི་པར་རྒྱ་གར་གཞུང་གི་ས་གནས་ལས་ཁུངས་དང་ཐག་ཉེ་
སར་དཀར་མཛེས་དགོན་སར་ད་གོན་པ་རྟེན་དང་བརྟེན་པར་བཅས་པ་གསར་
བཞེངས་མཛད་དེ། གསུང་ངག་རིན་པོ་ཆེ་ལམ་འབྲས་ཚོགས་སློབ་བཤད་ཀྱིས་
མཚོན་སྨིན་གྲོལ་ལུང་དང་བཅས་པ་དུ་མ་བསྩལ། བཙུན་ཆུང་བརྒྱ་ཕྲག་དུ་མ་
ལ་རབ་བྱུང་བསྙེན་རྫོགས་ཀྱི་སྡོམ་པ་འབོགས། དེ་ནས་སླར་ཡང་བོད་གངས་
ཅན་གྱི་ལྗོངས་སུ་རྒྱལ་བསྟན་སླར་གསོ་ཆོག་པའི་གོ་སྐབས་ ཐོབ་འཕྲུལ་གངས་
ཅན་ཆོས་ ལྡན་ གྱི་ ཞིང་ དུ་ ཞབས་ ཀྱིས་ བཅགས་ ནས་ དབུས་ གཙང་ མདོ་ སྨད་
བཅས་པར་དད་ལྡན་གྱི་སློབ་མ་གྲངས་ལས་འདས་པར་དགེ་ཚུལ་དགེ་སློང་གི་
སྡོམ་པའི་བཀའ་དྲིན་བསྩལ། མདོ་སྔགས་ཀྱི་ཆོས་འཁོར་རྒྱ་ཆེན་པོ་བསྐོར་ནས་
བསྟན་པའི་ཉི་མ་སླར་ཡང་གསོ་བར་མཛད་ཅིང༌། གདན་ས་ཆེན་པོ་དཔལ་
ངོར་ཨེ་ཝཾ་དགོན་པ་གསར་བཟོ་གནང་བ་སོགས་བསྟན་འགྲོའི་བྱ་བ་རླབས་ཆེན་
མཛད་དེ། མཐར་དགུང་གྲངས་དོན་དྲུག་པ་བོད་རབ་བྱུང་བཅུ་བདུན་པའི་ས་
ཕོ་འབྲུག་གི་ལོ་སྟེ་སྤྱི་ལོ་1988ལོར་ བ།དུལ་བྱ་རྟག་འཛིན་ཅན་རྣམས་ཆོས་ལ་
བསྐུལ་བའི་ ཕྱིར་ དགོངས་ པ་ཆོས་ དབྱིངས་ སུ་ ཐིམ་ པའི་ ཚུལ་ བསྟན་ པ་ ཡིན་
ནོ། ། །
༈ གདན་ རབས་ དོན་ གསུམ་ པ་ ཐར་ རྩེ་ འཇམ་ དབྱངས་ ཀུན་ དགའ་
བསྟན་པའི་ རྒྱལ་ མཚན། ༈ གདན་རབས་ དོན་ བཞི་ པ་ ཀླུ་ སྡིངས་ འཇམ་
དབྱངས་བསྟན་པའི་ཉི་མ།
244



གསུམ་པ། ལམ་འབྲས་སློབ་བཤད་ཀྱི་བླ་མ་
བརྒྱུད་པའི་རྣམ་ཐར།
བདག་ཆེན་བློ་གྲོས་རྒྱལ་མཚན།
ཁོང་ནི་བོད་རབ་བྱུང་བདུན་པའི་ཤིང་ཕོ་བྱི་བའི་ལོ་སྟེ་སྤྱི་ལོ་1444ལོར་
གཡས་རུ་གཙང་གི་སའི་ཐིག་ལེ་ཤབ་དགེ་སྡིངས་ཀྱི་ས་ཆ་ལྕམ་མ་མོ་གཡང་གྲོང་
ཞེས་བྱ་བར་ཡབ་བདག་ཆེན་འཇམ་དབྱངས་ཆེན་པོ་དང་། ཡུམ་མ་ཅིག་དཔལ་
འབྱུང་རྒྱལ་མོ་གཉིས་ཀྱི་སྲས་སུ་ངོ་མཚར་བའི་དགེ་མཚན་དུ་མ་དང་བཅས་ཏེ་
སྐུ་འཁྲུངས། སྐུ་ན་ཆུང་ངུའི་དུས་ནས་དམ་པའི་བག་ཆགས་རང་ཆས་སུ་སད་
ཅིང་ཡི་གེ་འབྲི་ཀློག་སོགས་བརྡ་བསྟན་པ་ཙམ་གྱིས་མཁྱེན་པ་བྱུང་། རྗེ་བཙུན་
ཡབ་ཉིད་ལས་གསུང་ངག་རིན་པོ་ཆེ། ཡང་ཕུར་གྱི་ཆོས་སྐོར་སོགས་དབང་ལུང་
རྗེས་གནང༌། མན་ངག གར་དབྱངས་འཆམ་ལ་སོགས་པའི་ཕྱག་ལེན་ཕྲ་མོ་
ཚུན་ཆད་ཞིབ་ཆ་དང་བཅས་པ་དང༌། ཁྱད་པར་ཡབ་ཉིད་ཀྱིས་སྲས་དང་སློབ་
མ་གཞན་སུ་ལ་ཡང་མ་གནང་བའི་དཔལ་ལྡན་ས་སྐྱ་པའི་བསྟན་སྲུང་རྣམ་པ་
གཉིས་ཀྱི་ཐུན་མོང་མ་ཡིན་ པའི་ཆོས་སྐོར་སོགས་གདུང་བརྒྱུད་ཁོ་ན་ལ་ཆིག་
བརྒྱུད་དུ་བཞུགས་པའི་གདམས་པ་རྣམས་ཡོངས་སུ་རྫོགས་པར་གནང་ཞིང་།
ངེས་པར་འབྱུང་བའི་ཐུགས་ཀྱི་དགོངས་པ་སྟོན་གྱི་ཟླ་བ་ལྟར་དཀར་ཞིང་དྲི་མ་
མེད་པས་ཀུན་ནས་བསླངས་ཏེ། དགུང་ལོ་བདུན་པར་འཇམ་དབྱངས་དཀོན་
མཆོག་བཟང་པོའི་དྲུང་དུ་ཁྱིམ་པའི་རྟགས་མཐའ་དག་གཞི་མདོའི་རྩྭ་ལྟར་དོར་
ཞིང་ངུར་སྨྲིག་ གི་ རྒྱལ་མཚན་ སོགས་ རབ་ ཏུ་བྱུང་བའི་རྟགས་ཡང་དག་པར་
245



R
4
བཞེས་པའི་ སྒོ་ནས་བར་མ་རབ་བྱུང་བསྒྲུབས་ཏེ་མཚན་བློ་གྲོས་རྒྱལ་ མཚན་
དཔལ་བཟང་པོར་གསོལ། དགུང་ལོ་བརྒྱད་པར་དཔལ་ལྡན་ས་སྐྱའི་ཆོས་ གྲྭ་
ཆེན་པོར་ཆེ་འདོན་མཛད་ཅིང་ཚངས་པའི་དབྱངས་ལྟ་བུའི་གསུང་གིས་དམ་
པའི་ཆོས་ཀྱི་བཀའ་དྲིན་བསྩལ་བ་ན་བློ་གསལ་མཁས་པའི་ཚོགས་ རྣམས་ངོ་
མཚར་ཞིང་མི་བྱེད་པའི་དད་པ་ཐོབ། དེ་ལས་སྔ་གཞུག་རྣམས་སུ་བདག་ཆེན་
གྲགས་པ་རྒྱལ་མཚན། སློབ་དཔོན་ཆེན་པོ་སངས་རྒྱས་དཔལ་གྲུབ། རྗེ་དབོན་
གྲུབ་ཆེན་དཀོན་མཆོག་བློ་གྲོས། ཆོས་རྗེ་དཔལ་ལྡན་ རྒྱལ་པོ། སློབ་ དཔོན་
དཔལ་མཆོག་པ་སོགས་མཁས་ཤིང་གྲུབ་པ་བརྙེས་པའི་དགེ་བའི་བཤེས་གཉེན་
བཅུ་ཕྲག་དུ་མ་བསྟེན་ནས། ཚད་མ་རྣམ་འགྲེལ་དང་། སྡེ་བདུན་སྙིང་པོ་ཚད་
མ་རིགས་གཏེར། ཐུབ་པའི་དགོངས་གསལ། སྡོམ་གསུམ་རབ་དབྱེ། དབུ་མ་
རྩ་བ་ཤེས་རབ་ལ་སོགས་པའི་དབུ་མའི་གཞུང་ལུགས་ཅི་རིགས་པ་དང་བཅས་པ་
གསན་ཏེ། ཚིག་དོན་གྱི་ཆ་ལ་སྒྲོ་འདོགས་མཐའ་དག་ཆོད་ཅིང་ཐུགས་སུ་ཆུད་
པར་མཛད། གསུང་ངག་རིན་པོ་ཆེ་སྨིན་གྲོལ་གྱི་ལམ་ཆ་ཚང་བས་མཚོན་མདོར་
ན་རྒྱུད་སྡེ་བཞི་དང་འབྲེལ་བའི་ཆོས་ཚུལ་བསམ་གྱིས་མི་ཁྱབ་པ་ཞིག་གསན་པར་
མཛད་པ་ཡིན་ནོ། ། དགུང་ལོ་ བཅུ་ བཞི་ པར་ གཞི་ ཐོག་ གདན་ སར་ཆོས་ཀྱི་
འཁོར་ལོ་སྒྱུར་བའི་རྒྱལ་ཚབ་དམ་པར་དབང་བསྐུར། དགུང་ལོ་བཅོ་ལྔ་པར་
མུས་ཆེན་དཀོན་མཆོག་རྒྱལ་མཚན་དཔལ་བཟང་པོས་མཁན་པོ་མཛད་དེ་དད་
པའི་དགེ་འདུན་གྲངས་ཚང་གི་དབུས་ སུ་དགེ་ཚུལ་གྱི་སྡོམ་པ་ཡང་དག་པར་
བཞེས། དགུང་གྲངས་ ཉེར་ གཅིག་ པར་ མུས་ སུ་ ཕེབས་ ཏེ་ མཁན་པོ་ ཡོངས་
རྫོགས་བསྟན་པའི་མངའ་བདག་རྗེ་སེམས་དཔའ་ཆེན་པོ་དེ་ཉིད་དང༌། ལས་ཀྱི་
སློབ་དཔོན་ཞྭ་ལུ་པ་ཆོས་རྗེ་བཟང་པོ། གསང་སྟེ་སྟོན་པ་སླེ་ལུང་མཁན་ཆེན་
དཀོན་མཆོག་ སོགས་ དད་ པའི་ དགེ་ འདུན་ འཁོར་ འདུལ་ བ་ འཛིན་ པ་ བཅུ་
གཉིས་དང་བཅས་པའི་དབུས་སུ་བསྙེན་པར་རྫོགས་པའི་དགེ་སློང་གི་དངོས་པོ་
མངོན་དུ་གྱུར་ཏེ་ངུར་སྨྲིག་རྒྱལ་མཚན་འཛིན་པ་རྣམས་ཀྱི་གཙུག་གི་ནོར་བུར་
4
246



གྱུར། དེ་ལས་དམ་པ་འདི་ཉིད་ལས་གསུང་ངག་རིན་པོ་ཆེ་ལམ་འབྲས་བུ་དང་
བཅས་པས་མཚོན་དབང་བྱིན་རླབས་རིག་གཏད། བཤད་པ། ལུང་། མན་
ངག་བསམ་གྱིས་མི་ཁྱབ་པ་ཞིག་ཐུགས་དགྱེས་བཞེས་གནང་ཞིང་། དེ་དག་ལ་
ཐོས་བསམ་གྱི་སྒྲོ་འདོགས་མཐའ་དག་དུས་དེ་ཉིད་དུ་ཆོད་ཅིང་རྩེ་གཅིག་ཏུ་
ཐུགས་ཉམས་སུ་བཞེས་པ་ལ་བརྟེན་ནས་སོ་སོའི་སྐབས་ནས་བཤད་པའི་ཐུན་
མོང་དང༌ ཐུན་ མོང་ མ་ ཡིན་ པའི་ ཉམས་ རྟོགས་ མཐོའ་ དག་ ཐུགས་ རྒྱུད་ ལ་
འཁྲུངས། ཚད་མ་སྙན་བརྒྱུད་བཞིའི་མངའ་བདག་ཆེན་པོར་གྱུར་ཏེ། མཐར་
གྲུབ་པའི་ལུང་བྱིན་པའི་ཚེ་ཡང་ཆོས་བདག་པོ་ལ་འཕྲོད་པ་ཡིན་ནོ་གསུང་པ་
སོགས་དགྱེས་ཚོར་དང་བཅས་པའི་སྒོ་ནས་གསུང་ངག་རིན་པོ་ཆེའི་བསྟན་པ་རྗེ་
འདི་ཉིད་ལ་གཏད་པར་མཛད་དོ། ། དགུང་ལོ་ཉེར་གཉིས་པར་ཁམས་ཕྱོགས་
སུ་བྱོན་ཏེ་ ཁམས་ཀྱི་སྟོད་སྨད་བར་གསུམ་དུ་ལོ་ གསུམ་དང་། ཡར་མར་ལོ་
གཉིས་ཀུན་དྲིལ་ལོ་ལྔའི་བར་ཁམས་ཕྱོགས་ཀྱི་གདུལ་བྱ་རྣམས་ཀྱི་དོན་རྒྱ་ཆེན་པོ་
མཛད་ཅིང་། དད་ལྡན་གྱི་སློབ་མ་དང་སྦྱིན་བདག་རྣམས་ཀྱིས་ཟང་ཟིང་གི་
དངོས་པོ་སྟོབས་ཆེ་བ་དུ་མ་ཕུལ་བ་དེ་དག་ལས་རྗེ་བཙུན་འཇམ་དབྱངས་ཆེན་
པོ་ཡབ་སྲས་ཀྱིས་གཙོས། གདན་ས་ཆེན་པོར་བཞུགས་པ་རྣམས་ལ་འབུལ་བ་
མང་ཇ་འགྱེད་བཅས་སྟོབས་ཆེ་བ་དང་། འཇམ་དབྱངས་གཟི་འོད་འབར་བས་
ཐོག་དྲངས་བླ་མ་གོང་མའི་གཟིམས་ཁང་སོ་སོ་ན་བཞུགས་པའི་རྟེན་གསུམ་ངོ་
མཚར་ཅན་རྣམས་ཀྱི་དྲུང་དུ་མཆོད་པའི་སྤྲིན་ཕུང་བསམ་གྱིས་མི་ཁྱབ་པ་ཕུལ་
ནས། སངས་རྒྱས་ཀྱི་བསྟན་པ་ཡུན་རིང་དུ་གནས་པའི་གསོལ་འདེབས་སྨོན་
ལམ་གནང༌། དགུང་ལོ་ཉེར་དགུ་པ་ཆུ་ཕོ་འབྲུག་གི་ལོ་ལ་གཞི་ཐོག་བླ་བྲང་ཆོས་
གཞིས་དང་བཅས་པ་ཐམས་ཅད་རྗེ་བཙུན་གཅེན་ལ་ཕུལ་ཏེ། འཇམ་དབྱངས་
དཀོན་མཆོག་བཟང་པོའི་དྲུང་དུ་སླར་ཡང་ངེས་པའི་དོན་གྱི་ཉིང་ཁུ་ཟབ་དོན་རྡོ་
རྗེ་རྣལ་འབྱོར་སྦྱོར་བ་ཡན་ལག་དྲུག་པའི་བཀའ་ཁྲིད་གསན་པར་མཛད་པས་
རྣམ་ཀུན་མཆོག་ལྡན་གྱི་སྟོང་ཉིད་རྡུལ་བྲལ་ཀྱི་ཆོས་ལས་འདས་པ། རྟོག་སྒོམ་
247



་ཐམས་ཅད་ལས་འདས་པ་རྣམ་པར་མི་རྟོག་པའི་ཡེ་ཤེས་ཕྱག་རྒྱ་ཆེན་པོ་ཐུགས་
རྒྱུད་ལ་འཁྲུངས་ཤིང་བརྟན་པ་ཐོབ། དེ་ལས་སྔ་གཞུག་རྣམས་སུ་སྤ་ཀོང་དགོན་
དང༌། དཔལ་ལྡན་ནཱ་ལེནྡྲ། ཆོས་གྲྭ་ཆེན་པོ་དཔལ་འཁོར་བདེ་ཆེན་སོགས་སུ་
བྱོན་ནས་རྗེ་བཙུན་དམ་པ་འདིས་གསུང་ངག་རིན་པོ་ཆེ་ཚར་ཉི་ ཤུ་རྩ་གྲངས་
དང༌། གཞན་ཡང་སྡེ་སྣོད་གསུམ་དང་རྒྱུད་སྡེ་བཞི་དང་འབྲེལ་བའི་ཆོས་ཀྱི་སྒོ་
མཐའ་ཡས་པ་ཞིག་ གནང་བས་འགྲོ་བ་མང་པོ་སྨིན་ ཅིང་ གྲོལ་བར་མཛད་དེ།
རྗེས་སུ་བཟུང་ཞིང་བཀའ་དྲིན་ཐོབ་པའི་ཞལ་སློབ་ཀྱང༌། བཀའ་དྲིན་རྗེས་སུ་
ནོས་པའི་དམ་པ་བཞི་དང༌། འཛམ་གླིང་ཡོངས་སུ་གྲགས་པའི་མཁས་མཆོག་
ཆེན་པོ་ལྔ། གངས་ཅན་ཆེན་པོར་གྲགས་པའི་སྐྱེས་བུ་གཉིས། གསུང་གི་གསང་
བ་འཛིན་པའི་དམ་པ་བརྒྱད་སོགས་མཁས་ཤིང་གྲུབ་པ་བརྙེས་པའི་སློབ་མ་ནམ་
མཁའི་སྐར་ཚོགས་ལྟར་བསྐྲུན་པར་མཛད་པ་མ་ཟད། རྩོམ་པས་གསུང་རབ་ཀྱི་
པད་མོའི་ཁ་འབྱེད་པའི་ཚུལ་ཡང་། མངོན་བྱང་གི་རྒྱས་བཤད། འཁོར་འདས་
དབྱེར་མེད་ ཀྱི་མཐའ་དཔྱོད། བརྡ་ དོན་ གསལ་ བའི་ ཁྲིད་ ཡིག ལམ་ སྦས་
བཤད་ཀྱི་ཁྲིད་ཀྱི་ལག་ལེན། གསུང་ངག་བླ་མ་བརྒྱུད་པའི་གསོལ་འདེབས་ཀྱི་ཁ་
སྐོང་། རྗེ་སེམས་དཔའ་ཆེན་པོའི་རྣམ་ཐར་སོགས་ཆོས་ཚན་ཆེན་པོ་བཞི་བཅུ་
ཞེ་གཅིག་ཙམ་བརྩམས་ཏེ། དཔྱོད་ལྡན་མཁས་པས་ལེགས་པར་བརྟགས་ན།
དེང་སང་གི་ཡི་གེ་གཞན་ཕལ་ཆེར་དང་མི་འདྲ་བའི་དོན་གྱི་སྙིང་པོ་མེད་དུ་མི་
རུང་བ་རྣམས་ཤིན་ཏུ་གསལ་བར་བྱེད་པ་ཁོ་ན་ཡོད་པས་འདི་ལྟ་བུའི་སྒོ་ནས་
གསང་ཆེན་ཟབ་མོའི་བསྟན་པ་གསལ་བར་མཛད་པ་ནི་ཆེས་ཆེར་ངོ་མཚར་བའི་
རྣམ་ཐར་དུ་སྣང་ངོ༌། ། དེ་ལྟར་འཆད་རྩོད་རྩོམ་གསུམ་གྱི་སྒོ་ནས་རྒྱལ་བའི་
བསྟན་པ་ རིན་ པོ་ ཆེ་ འདི་ ཉིད་ སྒོ་ ཀུན་ ནས་ དར་ ཞིང༌ རྒྱས་ པར་ མཛད་ དེ།
མཐར་དགུང་གྲངས་ལྔ་བཅུ་རྩ་གཉིས་པ་བོད་རབ་བྱུང་བརྒྱད་པའི་ཤིང་མོ་ཡོས་
ཀྱི་ལོ་སྟེ་སྤྱི་ལོ་1495ལོར་གཟུགས་སྐུའི་བཀོད་པ་ཆོས་དབྱིངས་བདེ་བ་ཆེན་པོའི་
ངང་དུ་བསྡུས་པ་ཡིན་ནོ། །
248



ཀུན་བཟང་ཆོས་ཀྱི་ཉི་མ།
ཁོང་ནི་བོད་རབ་བྱུང་བརྒྱད་པའི་ས་མོ་སྦྲུལ་གྱི་ལོ་སྟེ་སྤྱི་ལོ་1449ལོར་
གཙང་གི་ཆུ་སྒོའི་སྦུགས་རྡོ་རིང་བསམ་འགྲུབ་སྨོན་མཁར་དུ་ཡབ་བོད་ཆོས་རྒྱལ་
གདུང་ལས་མཆེད་པའི་ཀུན་དགའ་བསོད་ནམས་རྒྱལ་མཚན་དཔལ་བཟང་པོ་
དང་། ཡུམ་སྣ་ནམ་རྡོ་རྗེ་བདུད་འཇོམས་ཀྱི་བརྒྱུད་པ་བཀྲ་ཤིས་རྒྱལ་མོ་གཉིས་
ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས་ཤིང་མཚན་བསོད་
ནམས་ལྷུན་པོ་རིན་ཆེན་ཞེས་གསོལ། སྐུ་ན་ཆུང་ངུའི་དུས་ནས་དམ་པའི་བག་
ཆགས་རང་ཆས་སུ་ སད་ ཅིང་ཡི་གེ་འབྲི་ཀློག་སོགས་བརྡ་བསྟན་པ་ཙམ་གྱིས་
ཐོགས་མེད་ཕུལ་དུ་ཕྱིན། དགུང་ལོ་ལྔ་པར་མགོན་པོ་གུར་ཞལ་གྱི་གཏོར་ཆོག་
མ་བསླབ་པར་མཁྱེན། དགུང་ལོ་དྲུག་པར་རྒྱལ་བ་ཉིད་ཀྱིས་ལུང་བསྟན་པའི་
སྙིགས་དུས་ཀྱི་རྡོ་རྗེ་འཆང་ཆེན་པོ་རྗེ་བཙུན་ཨེ་ཝཾ་པ་ཀུན་དགའ་བཟང་པོ་དང་
མཇལ་ཞིང་ མི་ ཕྱེད་ པའི་ དད་ པ་ ཐོབ་ ཅིང་ དབང་ བསྐུར་ རྗེས་ གནང་ འགའ་
གསན། དགུང་ལོ་བཅུ་དྲུག་པར་བསམ་འགྲུབ་རྩེར་རིན་སྤུངས་ནོར་བུ་བཟང་
པོ་དང་མཇལ་ཏེ་ལེགས་པའི་སྒོ་བརྒྱ་འབྱེད་པའི་རྟེན་འབྲེལ་ཡང་དག་འགྲིག
དེ་ནས་བཟུང་སྟེ་ས་སྐྱོང་དེ་ཉིད་མ་གཤེགས་ཀྱི་བར་ལོ་དྲུག་ཙམ་ཕྱགས་ཕྱིར་
མཐིལ་བཞུགས་མཛད། གསོལ་དཔོན་གྱི་ཁུར་བཞེས། སྐུ་རགས་འཆིང་བ་
ཚུན་གྱི་བསླབ་དོན་རང་གི་རིགས་སྲས་ལས་ཀྱང་ཐུགས་བརྩེ་བ་ལྟ་བུས་སྐྱོང་བར་
མཛད་དོ། ། སྔ་གཞུག་རྣམས་སུ་ཀ་བཞི་དགོན་གསར་གྱི་དཔོན་ཚབ་སོགས་
ཁུར་ལས་ཆེ་བར་བཞེས་ཤིང་། ཕག་གྲུ་བ་སྤྱི་དང་། ཁྱད་པར་གཞིས་ཀ་རིན་
སྤུངས་པའི་ཆབ་སྲིད་ཡར་ངོའི་ཟླ་ལྟར་རྒྱས་པར་མཛད། དགུང་ལོ་སོ་བདུན་
པར་རྒྱལ་སྲིད་དཔལ་འབྱོར་ཕུན་སུམ་ཚོགས་པ་ཐམས་ཅད་མཆིལ་མའི་ཐལ་བ་
ལྟར་སྤངས་ནས་རྗེ་བཙུན་དམ་པ་མཚུངས་མེད་ཤེས་རབ་ཟླ་བའི་སྤྱན་སྔར་རབ་
249



ཏུ་བྱུང་བར་མཛད་དེ་མཚན་ཀུན་བཟང་ཆོས་ཀྱི་ཉི་མ་བློ་ལྡན་ཤེས་རབ་ཀུན་
དགའ་རྒྱལ་མཚན་དཔལ་བཟང་པོར་གསོལ། དེ་ནས་དཔལ་ལྡན་ས་སྐྱར་བྱོན་
ཏེ་བདག་ཆེན་ཆོས་ཀྱི་རྒྱལ་པོས་མཁན་པོ་མཛད་དེ་དད་པའི་དགེ་འདུན་གྲངས་
ཚང་གི་དབུས་སུ་བསྙེན་པར་རྫོགས་པའི་སྡོམ་པ་ཚུལ་བཞིན་དུ་བཞེས་པ་དུས་དེ་
ཉིད་ནས་བཟུང་སྟེ་བསླབ་པའི་གནས་ཕྲ་ཞིང་ཕྲ་བར་ཐམས་ཅད་མིག་གི་འབྲས་
བུ་ལྟར་གཅེས་པར་བསྲུང་པ་དང་བཅས་པའི་མཚམས་ལས་ཅུང་ཟད་ཀྱང་མི་
འདའ་ཞིང༌། ལོ་གྲངས་མང་པོའི་བར་དུ་སྡོར་དཀར་ཁོ་ན་དུས་ ཐམས་ཅད་
གདན་གཅིག་པའི་བརྟུལ་ཞུགས་ལ་གནས་པར་མཛད་པས། ངུར་སྨྲིག་རྒྱལ་
མཚན་འཛིན་པ་ཀུན་གྱི་གཙུག་རྒྱན་དུ་གྱུར། དེ་ལ་སྔ་གཞུག་རྣམས་སུ་མུས་
ཆེན་ སེམས་ དཔའ་ ཆེན་ པོ་ དཀོན་ མཆོག་ རྒྱལ་ མཚན། མཁན་ ཆེན་ བསོད་
ནམས་རྒྱལ་མཚན། གུང་རུ་ཤེས་རབ་བཟང་པོ། མཁས་གྲུབ་ཆེན་པོ་དོན་ཡོད་
དཔལ་བ་ སོགས་ མཁས་ ཤིང་ གྲུབ་ པ་ བརྙེས་ པའི་ ཡོངས་འཛིན་གྱི་ དགེ་ བའི་
བཤེས་གཉེན་བདུན་ཅུ་རྩ་གཉིས་བསྟེན་ཅིང་མཉེས་པ་གསུམ་གྱི་སྒོ་ནས་མཉེས་
པར་མཛད། ལྷག་པར་དུ་མཐུ་སྟོབས་ཀྱི་དབང་ཕྱུག་བདག་ཆེན་རྡོ་རྗེ་འཆང་
ཆེན་པོ་བློ་གྲོས་རྒྱལ་མཚན་དཔལ་བཟང་པོ་ལ་ལུས་ངག་ཡིད་གསུམ་ཅིག་ཆར་དུ་
ཕུལ། མཉེས་པ་གསུམ་གྱིས་མཉེས་པར་མཛད་ནས། ལམ་ཟབ་བླ་མའི་རྟེན་
འབྲེལ་མཐའ་དག་རང་ཤུགས་ཀྱིས་འ གྲིག་སྟེ་རྣལ་འབྱོར་དབང་ཕྱུག་བི་རུ་པའི་
ཐུགས་བཅུད། རྗེ་བཙུན་ས་སྐྱ་པ་ཡབ་སྲས་ལ་ཚད་མ་སྙན་བརྒྱུད་བར་མ་ཆད་
པར་བཞུགས་པའི་ཉམས་བཞེས་ཀྱི་གཙོ་བོ་རྗེ་ཉིད་ལ་བརྒྱུད་པ་གསུམ་གྱི་ཆུ་བོ་
གཅིག་ཏུ་འདུས་ཤིང༌། རྗེ་སེམས་དཔའ་ཆེན་པོས་གཞན་ལ་ཆེར་མ་གནང་བའི་
གདམས་པ་གསུང་ངག་རིན་པོ་ཆེ་སློབ་བཤད་ཀྱི་ཉམས་ཁྲིད་ཀྱིས་གཙོས་དཔལ་
ཀྱེ་རྡོ་རྗེའི་ཆོས་སྐོར་མཐའ་དག་དང༌། རྒྱུད་སྡེ་བཞི་དང་འབྲེལ་བའི་དབང་
བྱིན་རླབས། རྒྱུད་མན་ངག ཕྱག་རྟེན་གྱི་མཐའ་རྟེན་དང་། འཕགས་ཡུལ་
ནས་བཀའ་འགྱུར་རོ་ཅོག་དང་། བོད་ཡུལ་ན་གྲགས་པའི་རྡོ་རྗེ་ཐེག་པའི་ཆོས་
250



4
ཚུལ་ཕལ་མོ་ཆེ་ལ་གསན་བསམ་མཛད་ཅིང་ཚིག་དོན་གྱི་སྒྲོ་འདོགས་མཐའ་དག་
བཅད་པས། རྡོ་རྗེ་ཐེག་པའི་ཟབ་ལམ་ཇི་སྙེད་པའི་མངའ་བདག་ཆེན་པོར་གྱུར།
དེ་ལྟར་ཐོས་བསམ་གྱིས་སྒྲོ་འདོགས་བཅད་པའི་དོན་རྣམས་ལ་ཚ་བོ་རོང་བྱང་
ཆུབ་རྫོང་། གནས་ཁའུ་བྲག་རྫོང་། བྱ་འགྱུར་རྡོ་རྗེ་བྲག་སོགས་གནས་ངེས་
མེད་རྣམས་སུ་བྱོན་ནས་སྒྲུབ་པ་ཉམས་ལེན་ལ་རྩེ་གཅིག་ཏུ་གཞོལ་བར་མཛད་དེ་
ཐུགས་རྒྱུད་ལ་ལུང་རྟོགས་ཀྱི་ཡོན་ཏན་བསམ་གྱིས་མི་ཁྱབ་པ་གསར་དུ་འཁྲུངས།
ལྷག་པའི་ལྷ་རབ་འབྱམས་ཀྱི་ཞལ་གཟིགས་ཤིང་ལུང་བསྟན་ཐོབ། བསམ་ན་
ཤེས་པའི་མངོན་པར་ཤེས་པ་ལ་མངའ་དབང་འབྱོར། མཁས་གྲུབ་གཉིས་ལྡན་
གྱི་གོ་འཕང་ལ་མངའ་བརྙེས། དེ་ལྟར་ལུང་རྟོགས་ཀྱི་ཡོན་ཏན་གྱི་ཆུ་ཀླུང་མ་
ལུས་པ་གང་དུ་འདུས་པའི་མཁྱེན་བརྩེ་ནུས་པའི་གཏེར་ཆེན་པོ་འདི། འགྲོ་བ་
མ་ལུས་པའི་སྐྱབས་མགོན་གྱིས་འོས་སུ་གྱུར་པས། བདག་ཆེན་རྡོ་རྗེ་འཆང་ཆེན་
པོ་ཉིད་བཞུགས་ པའི་ དུས་ནས་དོན་གྱི་རྒྱལ་ཚབ་ཏུ་མངའ་གསོལ་ནས་ སྙན་
བརྒྱུད་ཀྱི་གདམས་པ་ཆིག་བརྒྱུད་དུ་འོས་པ་རྣམས་བུམ་པ་གང་བྱོར་གནང་ཞིང་
བཞུགས་གདན་སྤོ་བ་སོགས་བསྟན་པ་རིན་པོ་ཆེ་གཏད་པའི་བཀའི་ཕྲེང་བ་གང་
གི་དབུ་ལ་ཅོད་པན་དུ་བཅིངས་ པའི་རྣམ་དཀར་ གྱི་རྟེན་འབྲེལ་ མཐའ་ དག་
འགྲིག་པའི་སྟོབས་ཀྱིས་ཁའུ་བྲག་རྫོང་གི་ཆོས་ཀྱི་ཁྲི་ལ་ཞབས་ཀྱི་པད་མོ་རྣམ་
པར་བཀོད་དེ་ཁ་བ་ཅན་གྱི་རིག་སྔགས་འཆང་བ་ཡོངས་ཀྱི་གཙུག་གི་ནོར་བུར་
གྱུར་ཏོ། ། དེ་ནས་མངའ་རིས་པ་འབུལ་དཔོན་ཆོས་སྐྱོང་གྲགས་པས་རྗེ་ཉིད་ཀྱི་
བཀའ་དྲིན་རྗེས་སུ་དྲན་པས་ཉེ་བར་མཁོ་དགུའི་ཞབས་ཏོག་ལ་དམིགས་ནས་
ཁམས་ཕྱོགས་སུ་འབུལ་སྡུད་ལ་འགྲོ་བའི་རྒྱུ་མཚན་ནན་གྱིས་ཕུལ་བས་བཀའ་
ཡིས་གནང་སྟེ་བྱོན་པས། རིན་པོ་ཆེའི་དངོས་པོ་སྟོབས་རབ་ཏུ་ཆེ་བ་བྱུང་བ་
རྣམས་ལས། རྗེ་རྡོ་རྗེ་འཆང་ཆེན་པོའི་ཐུགས་དགོངས་རྫོགས་ཕྱིར་ངོར་གྱི་ལྟག་
ཏུ་རིམ་གཉིས་ཀྱི་རྣལ་འབྱོར་ལ་སྒྲུབ་པ་ལྷུར་མཛད་པའི་སྒྲུབ་སྡེའི་རྒྱུན་དང༌།
བླ་མ་སྤྱི་དང༌། ལྷག་པར་བདག་ཆེན་རྡོ་རྗེ་འཆང་ཆེན་པོའི་ཐུགས་དགོངས་
251



རྫོགས་པའི་ཆེད་དུ་ཁའུ་བྲག་རྫོང་གི་རི་ཁྲོད་ཉིད་དུ་གཙུག་ལག་ཁང་རྨད་དུ་
བྱུང་བ་ལ་ལོགས་བྲིས་ཀྱིས་ཁོར་ཡུག་ཏུ་བསྐོར་བ། གནམ་ས་བར་གསུམ་དུ་
འོས་པའི་མཆོད་སྤྲིན་དང་བཅས་པའི་དབུས་སུ་གསུང་ངག་རིན་པོ་ཆེའི་བླ་མ་
བརྒྱུད་པ་ཡོངས་རྫོགས་དང་། གཞན་ཡང་བཀའ་དྲིན་ཆེ་བའི་བླ་མ་མང་དག་
བཅས་སྨན་སྐུ་རག་དངུལ་གསེར་གྱི་སྐུ་དངོས་སྤྲས་པ་བཟོ་རིགས་ལེགས་པ་ཕུལ་
དུ་བྱུང་བ། དཔྱོད་ལྡན་དག་གིས་བལྟས་ན་ལྟ་བས་ཆོག་མི་ཤེས་ལ་བྱིན་རླབས་
ཀྱི་གཟི་འོད་འབར་བ། འདུ་ཁང་གསར་བཞེངས་ནང་དུ་ལོགས་བྲིས་ཁོར་ཡུག་
ཏུ་གོང་དུ་སྨོས་པའི་ལྷ་ཚོགས་རྡོ་སྐུ་ཚོན་སྣ་ཚོགས་ཀྱིས་སྤྲས་པ། བླ་མ་གོང་མ་
རྣམས་ཀྱི་ཕྱི་རྟེན་བཞུགས་པ་དེ་དག་ལས་ཆེས་ཆེ་བའི་མཆོད་རྟེན་ཚད་དང་ལྡན་
ཞིང་ཡིད་དུ་འོང་བར་ རབ་ ཏུ་ གནས་ པའི་ཚེ་གདུགས་ལན་གསུམ་འཁོར་བ་
རྣམས་དང་། དཔལ་མགོན་ཆེན་པོའི་མགོན་ཁང་བཞི་ཐོག་ཀྱང་སྔར་ལས་ཆེས་
ཆེར་ངོ་མཚར་བ་དང་བཅས་པ་བཞེངས་ཤིང་། དགེ་འདུན་རྣམས་ལ་ཉེ་བར་
མཁོ་དགུ་ཅོག་ཐམས་ཅད་མ་ཚང་བ་མེད་པར་ཕུན་སུམ་ཚོགས་པར་བསྒྲུབས།
དེར་སྒྲུབ་པ་ཉམས་ལེན་ལ་རྩེ་གཅིག་ཏུ་གཞོལ་བ་རྣམས་ལ་རྒྱུན་གྱི་གསོལ་ཕོགས་
ཕུན་སུམ་ཚོགས་པ་སྦྱར་ཞིང་། དེ་ལྟར་སྦྱིན་དང་སྙན་པར་སྨྲ་བ་ལ་སོགས་པས་
མཚམས་སྦྱར་ནས་མཐར་ ཟབ་པ་དང་རྒྱ་ཆེ་བའི་དམ་པའི་ཆོས་ཀྱིས་འགྲོ་བ་
རྣམས་སྨིན་ཅིང་གྲོལ་བར་མཛད་པ་ཡིན་ཏེ། འཕགས་ཡུལ་ནས་ལམ་ཡོངས་སུ་
རྫོགས་པའི་སྲོལ་ཆེན་པོ་བདུན་ཙམ་ལས་འོང་བའི་ཡོངས་འཛིན་དམ་པ་རྣམས་
ཀྱི་ཞལ་གྱི་བདུད་རྩིའི་རྒྱུན་དྲི་མ་མེད་པ། རྗེ་ཉིད་ཀྱི་ཐུགས་མཚོར་འཁྱིལ་བ་
ལས་བྱུང་བའི་དབང་ལུང༌། ཁྲིད། བཤད་པ། མན་ངག ལག་ལེན། ཞལ་
གདམས། ཡིག་སྣ། ཟབ་གནད་བཀའ་རྒྱ་ཅན་གྱི་ཡིག་རིགས་ལ་སོགས་པའི་
ཟབ་ཅིང་རྒྱ་ཆེ་བའི་ཆུ་ཀླུང་བྱེ་བ་ཕྲག་མང་པོ་ཉིན་བཞིན་འབད་མེད་དུ་བབས་
པས། གདུལ་བྱ་སོ་སོར་རང་གི་ཁམས་དང་མོས་པ་བག་ལ་ཉལ་གྱི་རིམ་པ་དང་
མཐུན་པར་སྩོལ་བར་མཛད་དེ། གསུང་གི་བདུད་རྩི་ལས་བསྐྲུན་པའི་བསྟན་པ་
252



རིན་པོ་ཆེ་འཛིན་སྐྱོང་སྤེལ་བའི་ཞལ་སློབ་ཀྱི་རིམ་པ་ཡང་། པཎ་ཆེན་རིན་པོ་ཆེ་
ངག་དབང་གྲགས་པ། རྗེ་ནམ་མཁའ་དཔལ། རྗེ་བཙུན་ཀུན་དགའ་ལེགས་
པའི་བློ་གྲོས། གྲུབ་མཆོག་སྦྱིན་པ་རྒྱ་མཚོ་སོགས་རྒྱ་ཆེན་རྒྱུད་སྡེའི་གནད་ཤེས་
པ། བསྐྱེད་རིམ་གྱི་གསལ་སྣང་ཐོབ་པ། འཕོ་བ་དང་བར་དོ་འབྱོངས་པས་
མཁའ་སྤྱོད་དུ་ཡུད་ཀྱིས་ཆས་པ། བླ་མས་མོས་གུས་ཁོ་ནས་སེམས་ཕྲོགས་ཏེ་ས་
ལམ་ཅིག་ཆོད་དུ་ སོང་བ་ སོགས་ སློབ་ཚོགས་བགྲང་ལས་འདས་པ་བསྐྲུན་ཏེ་
བསྟན་འགྲོའི་དོན་རྒྱ་ཆེར་མཛད་བཞིན་པའི་ངང་ནས། མཐར་དགུང་གྲངས་
བདུན་ཅུ་ རྩ་ དྲུག་ པ་ བོད་ རབ་ བྱུང་ དགུ་ པའི་ ཤིང་ ཕོ་ སྤྲེལ་ གྱི་ ལོ་ སྟེ་ སྤྱི་ ལོ་
1524ལོར་དགོངས་པ་ཆོས་དབྱིངས་སུ་གཏད་པ་ཡིན་ནོ།།
ཀུན་དགའ་ལེགས་པའི་བློ་གྲོས།
ཁོང་ནི་བོད་རབ་བྱུང་བརྒྱད་པའི་མེ་མོ་བྱ་ཡི་ལོ་སྟེ་སྤྱི་ལོ་1477ལོར་དཔལ་
ལྡན་ས་སྐྱ་ཞེས་འཇིག་རྟེན་ན་ཉི་ཟླ་ལྟར་གྲགས་པ་དེ་ཉིད་ཀྱི་བྱ་འདབས་ལས་ཧ་
ཅང་མི་རིང་བའི་དཔལ་ལུང་དགོན་པ་ཞེས་བྱ་བར་ཡབ་གྲུབ་པའི་དབང་ཕྱུག་བློ་
གྲོས་རྒྱ་མཚོ་དང༌། ཡུམ་ཡེ་ ཤེས་ ཀྱི་མཁའ་འགྲོ་མ་དཔོན་མོ་ ཧོར་མོ་དཔལ་
གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས་ཤིང་མཚན་
ཆོས་སྐྱོང་སྐྱབས་ཞེས་གསོལ། གསུང་གི་ཐོག་མར་ངས་ཆོས་བཤད་ཀྱི་ཁྱེད་རང་
ཀུན་ཉོན་ཅིག་ཅེས་ གསུངས་ པ་ སོགས་ སྐུ་བྱིས་པའི་དུས་ནས་དམ་ པའི་ བག་
ཆགས་རང་ཆས་སུ་སད། དགུང་ལོ་དྲུག་པར་ཁུ་བོ་ཆོས་ཀྱི་རྗེ་སངས་རྒྱས་རྒྱལ་
མཚན་ལས་དཔལ་ཀྱི་ རྡོ་ རྗེ་ མན་ངག་ལུགས་ཀྱི་ དཀྱིལ་འཁོར་ དུ་ དབང་ བཞི་
ཡོངས་སུ་རྫོགས་པར་བསྐུར་ཏེ། ཕུང་ཁམས་སྐྱེ་མཆེད་དང་པོ་དབང་གིས་སྨིན་
པར་མཛད། དགུང་ལོ་བཅུ་པར་བདག་ཆེན་རྡོ་རྗེ་འཆང་ཆེན་པོ་བློ་གྲོས་རྒྱལ་
མཚན་དཔལ་བཟང་པོའི་ཞལ་སྔ་ནས་མཁན་པོ་དང༌། སློབ་དཔོན་བསྟན་པ་
253



དར་བས་སློབ་དཔོན་མཛད་དེ་དད་པའི་དགེ་འདུན་གྲངས་ཚང་གི་དབུས་སུ་
དཔལ་ལྡན་ས་སྐྱའི་གཞི་ཐོག་བླ་བྲང་དུ་རབ་ཏུ་བྱུང་ཞིང༌། ཚིགས་སྔ་མ་དགེ་
ཚུལ་གྱི་སྡོམ་པ་ལེགས་པར་མནོས་ནས་མཚན་ཀུན་དགའ་ལེགས་པའི་བློ་གྲོས་
གསོལ། ཁུ་བོ་རྣལ་འབྱོར་དབང་ཕྱུག་ལས་ཀློག་བསླབ་པའི་ཚེ་ཀ་ཁ་ཚར་གཅིག་
གསུངས་པ་ ཙམ་ གྱིས་ ཐུགས་ སུ་ ཆུད་ ཅིང་ ཀློག་ ཡིག་ ཚེགས་ མེད་ དུ་ མཁྱེན།
དགུང་ལོ་བཅུ་གཅིག་པར་སློབ་དཔོན་དར་བ་དཔལ་དང༌། ཆོས་རྗེ་དཔལ་ལྡན་
རིན་ཆེན་གཉིས་ལ་དཔལ་ཀྱེ་རྡོ་རྗེ་ཊཱིཀྐ་དང་། དེའི་དགོངས་འགྲེལ་སོགས་ཀྱི་
བཤད་བཀའ་རྫོགས་པར་གསན་པས་ཚིག་དང་དོན་ལ་རྒོལ་བས་མི་བརྫི་པའི་
སྤོབས་པ་ཐོབ། དགུང་ལོ་བཅུ་གསུམ་པ་ནས་བདག་ཉིད་རྡོ་རྗེ་འཆང་གི་རྗེས་
སུ་འབྲངས་ནས་ལོ་གསུམ་གྱི་བར་དུ་འཇད་ཀྱི་མེ་ལོང་དགོན་པ་དང་། ཤངས་
ལ་སོགས་ཀྱི་ཆོས་གཞི་རྣམས་སུ་བྱོན་ནས་ཚད་མ་བསྡུས་པ་དང་། ཕར་ཕྱིན།
སྡོམ་གསུམ། འདུལ་བ་སོགས་ལ་མཁས་པར་སྦྱངས། དགུང་ལོ་བཅུ་དྲུག་པར་
ཆོས་རྗེ་ཀུན་དགའ་རྒྱ་མཚོ་ཞིང་གཞན་དུ་གཤེགས་པའི་དབང་གིས་སླར་གདན་
ས་ཆེན་པོར་ཕེབས་ཏེ་དགོངས་པ་རྫོགས་ཐབས་ཕུན་སུམ་ཚོགས་པ་སྒྲུབ་པའི་
ཞལ་བཀོད་མཛད་ཅིང༌། དམ་པ་དེའི་རྒྱལ་ཚབ་ཏུ་བདག་ཆེན་རྡོ་རྗེ་འཆང་
ཆེན་པོའི་བཀའ་ དང༌། དད་ ལྡན་ སྐལ་ བ་ དང་ ལྡན་ པའི་ གྲྭ་ པ་ སྦྱིན་བདག་
རྣམས་ཀྱིས་གསོལ་བ་བཏབ་པའི་དབང་གིས་ཞལ་གྱིས་བཞེས་ཤིང༌། ལུགས་
གཉིས་ནས་སྡེ་དང་བསྟན་ པའི་བྱ་བ་བསམ་གྱིས་མི་ཁྱབ་པར་མཛད་པ་ཡིན་
ནོ། ། དགུང་ལོ་བཅུ་བདུན་པར་བདག་ཆེན་ཆོས་ཀྱི་རྒྱལ་པོ་སྐྱེད་ལྷས་པ་ཆེན་
པོའི་ཞལ་སྔ་ནས་ཀྱི་ཞབས་དྲུང་དུ་བསྙེན་ནས་དུས་གསུམ་གྱི་རྒྱལ་བ་སྲས་དང་
བཅས་པ་ཐམས་ཅད་ཀྱི་བགྲོད་པ་གཅིག་པའི་ལམ་པོ་ཆེ་བདེ་བར་གཤེགས་པའི་
གསུང་རབ་མདོ་རྒྱུད་ཐམས་ཅད་ཀྱི་དོན་གྱི་བཅུད་ཕྱུང་བའི་མན་ངག་གི་ཉིང་ཁུ་
སློབ་དཔོན་རྣལ་འབྱོར་གྱི་དབང་ཕྱུག་དཔལ་ལྡན་བི་རུ་པའི་གསུང་གི་མན་ངག་
རྗེ་བཙུན་ས་སྐྱ་པ་ཡབ་སྲས་རྣམས་ལ་སྙན་བརྒྱུད་བཞི་བར་མ་ཆད་པར་བྱོན་
254



པའི་གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་མན་ངག་གིས་མཚོན་
གསུང་ཆོས་དུ་མ་གནང་ནས་མཐར་ཆོས་དབྱིངས་སུ་སྙོམས་པར་ཞུགས་པའི་
ཚུལ་བསྟན་ཅིང༌། དེ་ནས་ཆོས་ཀྱི་རྒྱལ་པོ་དེའི་རྒྱལ་ཚབ་གཅིག་པུ་མཁས་པ་
དང་གྲུབ་པའི་འཁོར་ལོ་སྒྱུར་བ་ཆེན་པོ་སའི་སྟེང་ན་འགྲན་པའི་ཟླ་ཐམས་ཅད་
དང་བྲལ་བའི་རྗེ་བཙུན་རྡོ་རིང་བ་ཆེན་པོ་ཀུན་བཟང་ཆོས་ཀྱི་ཉི་མ་བློ་ལྡན་ཤེས་
རབ་ལས་ཀྱང་གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་གདམས་
ངག་ཉམས་ ཁྲིད་ ཡོངས་ སུ་ རྫོགས་ པར་ གསན་པས་མཚོན། གཞན་ ཡང་ སྔ་
གཞུག་རྣམས་སུ་མཁས་པའི་དབང་པོ་དཀོན་མཆོག་ཚུལ་ཁྲིམས། རྣམ་འབྱོར་
གྱི་དབང་ཕྱུག་བྱ་འགྱུར་བ་བསོད་ནམས་སེང་གེ ཀུན་མཁྱེན་ནམ་མཁའ་ཆོས་
སྐྱོང༌། སེམས་དཔའ་ཆེན་པོ་དཔལ་ལྡན་རིན་ཆེན་སོགས་མཁས་ཤིང་གྲུབ་པ་
བརྙེས་པའི་དགེ་བའི་བཤེས་གཉེན་ཉི་ཤུ་རྩ་ལྔ་བསྟེན་ནས་ཟབ་པ་དང་རྒྱ་ཆེ་
བའི་ཆོས་ཚུལ་རབ་འབྱམས་ལ་གསན་བསམ་མཐར་ཕྱིན་མཛད། དགུང་ལོ་ཉི་
ཤུ་པར་ཡོངས་འཛིན་དམ་པ་དཀོན་མཆོག་འཕེལ་བས་མཁན་པོ་དང༌། མཁན་
ཆེན་བསོད་ནམས་ལྷུན་གྲུབ་ཀྱིས་ལས་སློབ། མཁན་ཆེན་དཀོན་མཆོག་ཚུལ་
ཁྲིམས་ཀྱིས་དུས་བསྒོ་བ་མཛད་དེ་ཁ་སྐོང་འོས་པའི་དགེ་སློང་བརྒྱུད་དང་བཅས་
པའི་དབུས་སུ་བསྙེན་པར་རྫོགས་པའི་དགེ་སློང་གི་སྡོམ་པ་ཡང་དག་པར་བཞེས་
ཏེ་མཚན་ཡང་སྔར་ལས་ཅུང་ཟད་སྤེལ་ཏེ་ཀུན་དགའ་ལེགས་པའི་བློ་གྲོས་རྒྱལ་
མཚན་དཔལ་བཟང་པོ་ཞེས་གསོལ། དེ་ལྟ་དམ་པ་འདི་ཉིད་ཀྱི་ཐུགས་རྒྱུད་སྡོམ་
པ་གསུམ་ཀྱིས་ལེགས་པར་གཏམས་ཏེ། ཐོས་དོན་སྒོམ་པས་ཉམས་སུ་བླངས་ཏེ་
གྲུབ་པའི་རྟགས་མཚན་དུ་མ་མངོན་དུ་གྱུར། དེ་ལས་སྔ་གཞུག་རྣམས་སུ་བྱ་
འདབས་བཀྲ་ཤིས་གླིང་། ནོར་བུ་སྒང༌། དཔལ་ལུང་དགོན་སོགས་སུ་བྱོན་ཏེ་
ལུགས་གཉིས་ཀྱི་སྒོ་ནས་བསྟན་འགྲོའི་དོན་རྒྱ་ཆེར་མཛད། དགུང་ལོ་སོ་བཞི་
པར་བོད་ཡུལ་གྲུབ་རིགས་བྱེ་བའི་གཙུག་རྒྱན་ངེས་དོན་བསྟན་པའི་བདག་པོ་
ཀུན་སྤངས་ཀུན་ཏུ་བཟང་པོའི་ཞབས་སྟེགས་ཀྱི་སེང་གེའི་ཁྲི་ལ་ཞབས་ཀྱི་པད་མོ་



ཉེ་བར་བཀོད་དེ། ལོ་བཅུ་གཉིས་ཀྱི་བར་དུ་འཆད་རྩོད་རྩོམ་གསུམ་གྱི་སྒོ་ནས་
རི་ཁྲོད་ཆེན་པོ་དེ་ཉིད་ཀྱི་གདན་ས་བསྐྱངས་ཤིང༌། གཞན་ཡང་དགོན་པ་བདེ་
ཆེན་དང་། སངས་ རྒྱས་ གླིང་ པ་ སོགས་ དགོན་ ལག་ རྣམས་ ཀྱང་ བདག་ གིར་
མཛད་དེ། འཁོར་སྐལ་ལྡན་འདུས་པ་རྒྱ་མཚོ་ལྟ་བུ་ལ་རྒྱུད་སྡེ་ཐམས་ཅད་ཀྱི་
དོན་གྱི་བཅུད་ཕྱུང་བའི་གསང་ཆེན་བླ་ན་མེད་པའི་ཉེ་ལམ། གསུང་ངག་རིན་
པོ་ཆེ་ ལམ་ འབྲས་བུ་ དང་ བཅས་ པ་ སློབ་བཤད་ ཀྱི་ ཁྲིད། ལུང་། མན་ངག་
རྗེས་གནང་། དམར་ཁྲིད་དང་བཅས་པས་མཚོན་རྒྱུད་སྡེ་རབ་འབྱམས་ཀྱི་ཆོས་
ཀྱི་འཁོར་ལོ་བར་མེད་དུ་བསྐོར་བར་མཛད་པའི་མཐུས། རང་གཞན་གྱི་དོན་
མཛད་པ་ལ་ངལ་བ་སྤོངས་པའི་མཁས་གྲུབ་དམ་པ་དུ་མ་ཞིག་བསྐྲུན་པར་མཛད་
དེ། མཁན་ཆེན་ ཐམས་ཅད་མཁྱེན་པ་ཚར་ཆེན་ཆོས་ཀྱི་རྒྱལ་པོ་བློ་གསལ་རྒྱ་
མཚོ་གྲགས་པ་རྒྱལ་མཚན་དཔལ་བཟང་པོ། མཁན་རིན་པོ་ཆེ་སངས་རྒྱས་སེང་
གེ མཁན་ཆེན་ནམ་མཁའ་བཟང་པོ། འཇམ་པའི་དབྱངས་ནམ་མཁའ་གཟི་
བརྗིད། མཁས་པ་ཆེན་པོ་ནམ་མཁའ་དབང་ཕྱུག སྨྲ་བའི་ཁྱུ་མཆོག་བློ་གྲོས་
རྣམ་རྒྱལ་སོགས་མཁས་ཤིང་གྲུབ་པ་བརྙེས་པའི་སློབ་ཚོགས་ནམ་མཁའི་སྐར་
ཕྲན་ཙམ་བྱུང་ནས་རྒྱལ་བའི་བསྟན་པ་ནམ་ལངས་ཀྱི་ཉི་ཤར་ལྟར་གསལ་བར་
མཛད་པ་མ་ཟད། གསུང་རབ་ཀྱི་བསྟན་བཅོས་རྩོམ་པའི་སྒོ་ནས་ཀྱང་རྒྱ་བའི་
བསྟན་པ་ལ་བྱ་བ་ལྷག་པར་མཛད་པའི་ཚུལ་ཡང་། བདག་ཆེན་རྡོ་རྗེ་འཆང་གི་
གསོལ་འདེབས། རྗེ་བཙུན་རྡོ་རིང་པ་ཆེན་པོའི་བསྟོད་པ། མགོན་པོ་ལྷ་ཆེན་
དཔལ་འབར་བཀའ་གཏེར་རྣམས་ཀྱི་བརྒྱུད་འདེབས། གསུང་ངག་རིན་པོ་
ཆེའི་ཟིན་བྲིས་གཉིས། དུད་སོལ་མའི་རྗེས་གནང་གི་ཟིན་བྲིས། སྦྱོར་དྲུག་གི་
སྔོན་འགྲོའི་ངག་འདོན་བདེ་བླག་ཏུ་རྟོགས་བྱེད་ནོར་བུའི་ཕྲེང་བ། གསན་ཡིག་
རིན་ཆེན་བང་མཛོད། སློབ་མ་སོ་སོ་ལ་གནང་བའི་ཞལ་གདམས། བཀྲ་ཤིས།
སྨོན་ལམ། བཤད་ ཐོ་སོགས་ཡོངས་དྲིལ་པོད་གཅིག་རྗེས་འཇུག་གདུལ་བྱའི་
གསོས་སུ་བཞག་ཅིང༌། དེ་ལ་དམ་པ་འདི་ཉིད་ཀྱི་ཕྱག་ཏུ་བྱུང་བའི་བདོག་པའི་
256



དངོས་པོ་ཐམས་ཅད་ལའང་འཛིན་པ་ཅི་ཡང་མི་མངའ་བའི་སྒོ་ནས་དཔལ་དུས་
གྱི་འཁོར་ལོའི་བྲིས་སྐུ་ཆེན་པོ་གསུམ། དཔལ་འཁོར་ལོ་སྡོམ་པ་ཆེན་པོ། ཐུབ་
དབང་ཆོས་རྒྱལ་རིགས་ལྡན་གྱིས་བསྐོར་བ་སོགས་ཞིང་ཁམས་མང་པོ། མཁའ་
འགྲོ་རྒྱ་མཚོ། རྡོ་རྗེ་ཕུར་བ་སོགས་དཀྱིལ་ཐང་མང་པོ་དག་ཅིང་མཚན་ཉིད་
དང་ལྡན་པ་དུ་མ་དང༌། ཡིག་མཁན་དུ་མ་རྟག་པར་བསྙེན་ནས་ཕྱག་དཔེ་པོ་ཏི་
བརྒྱ་ཕྲག་ཁ་རེ་བཞེངས་ཤིང༌། བླ་མ་གོང་མ་དག་གི་བྲིས་སྐུ་རྣམས་རྒས་ཤིང༌
འཁོགས་པ་མང་པོ་ཞིག་ལ་གོང་ཤམ་ཞལ་ཁེབས། འབུར་སྐུ་སོགས་སྐུ་གསུང་
ཐུགས་རྟེན་དུ་མ་བཞེངས་ཏེ་འདི་ཕྱི་དོན་དང་ལྡན་པར་མཛད། ཉིད་ཀྱི་རྒྱལ་
ཚབ་ཏུ་སློབ་དཔོན་ནམ་མཁའ་བཟང་པོ་མངའ་གསོལ་ཏེ། གཙོ་བོ་སྐྱིད་སྤུངས་
བླ་བྲང༌། དཔལ་ཨེ་ཝཾ་བླ་བྲང་དཀར་པོ། བོ་དོང་རྫོང་སོགས་སུ་སྐུ་མཚམས་
བཅད་རྒྱུ་ངེས་པ་ཅན་ཁོ་ནར་བཞུགས་ཤིང༌། དེའི་བར་སྐབས་རྣམས་སུ་གདུལ་
བྱ་སྐལ་བ་མཆོག་ཏུ་གྱུར་པ་རྣམས་ཀྱི་དོན་ཡང་ཅི་རིགས་པ་མཛད་དེ། མཐར་
དགུང་གྲངས་དྲུག་ཅུ་རྩ་བརྒྱད་པ་བོད་རབ་བྱུང་དགུ་པའི་མེ་ཕོ་འབྲུག་གི་ལོ་སྟེ་
སྤྱི་ལོ་1544ལོར་རྒྱུད་སྡེ་ནས་བཤད་པའི་འདའ་ཁ་མས་མཚམས་སྦྱོར་ཏེ་མཁའ་
ཁྱབ་ཀྱི་ཏིང་ངེ་འཛིན་འགོག་པའི་བདེན་པ་རྣམ་པར་གྲོལ་བའི་ཡེ་ཤེས་མངོན་དུ་
མཛད་པ་ཡིན་ནོ། ། །
རྡོ་རྗེ་འཆང་བློ་གསལ་རྒྱ་མཚོ།
ཁོང་ནི་བོད་རབ་བྱུང་བརྒྱད་པའི་ཆུ་ཕོ་ཁྱི་ཡི་ལོ་སྟེ་སྤྱི་ལོ་1502ལོར་བྱང་
ལ་སྟོད་དུ་མ་ སངས་ གདུང་ལས་མཆེད་པའི་ཡབ་ཆོས་ རྒྱལ་ རིན་ཆེན་ དཔལ་
བཟང་ཞེས་པའི་ཡི་དམ་ལྷག་པའི་ལྷས་རྗེས་སུ་བཟུང་ཞིང་དཔལ་མགོན་སྟག་
ཞོན་བྲན་དུ་ཁོལ་བ་དེ་དང༌། ཡུམ་རྗེ་བོར་མཁའ་འགྲོའི་རིགས་ཅན་བོན་པོ་
དབེན་རྩ་ཁ་པའི་སྲས་མོ་ཨ་མཚོ་གཉིས་ཀྱི་སྲས་སུ་ངོ་མཚར་བའི་དགེ་མཚན་དུ་
257



མ་དང་བཅས་ཏེ་སྐུ་འཁྲུངས་ཤིང༌། སྐུ་ན་ཕྲ་མོའི་དུས་ནས་དམ་པའི་བག་
ཆགས་རང་ཆས་སུ་སད་ཅིང་དགུང་ལོ་གསུམ་པར་ཡབ་ཀྱི་ཕྱག་དཔེ་རྡོ་རྗེ་གཅོད་
པ་དེ་གཟིགས་པ་ན་སྔོན་ཆད་འབྲི་ཀློག་ཙམ་མཛད་མ་མྱོང་ཡང་འདི་འདྲ་ཞིག་
ཟེར་རྒྱུ་ཡིན་པ་འདུག་དགོངས་ཏེ་ཐོགས་མེད་དུ་ཀློག་པ་དང༌། འབྲི་བའང་
སློབ་དཔོན་བསྟེན་པའི་རྩོལ་བ་ལ་མ་ལྟོས་པར་ཤུགས་འབྱུང་དུ་མཁྱེན། དགུང་
ལོ་བཅུ་བཞི་པར་ཡོངས་འཛིན་དམ་པ་བློ་གྲོས་རྒྱལ་མཚན་པའི་དྲུང་དུ་ཚངས་
པར་སྤྱོད་པའི་དགེ་བསྙེན་གྱི་སྡོམ་པ་དང་། ཐམས་ཅད་མཁྱེན་པ་དགེ་འདུན་
རྒྱ་མཚོའི་དཔལ་ གྱིས་ མཁན་པོ་ དང༌། ཆོས་ རྗེ་བློ་ གྲོས་ རྒྱ་ མཚོས་ ལས་ སློབ་
མཛད་དེ་དགེ་ཚུལ་གྱི་སྡོམ་པ་ཡང་དག་པར་བཞེས་ཏེ་མཚན་བློ་གསལ་རྒྱ་མཚོར་
གསོལ། དེ་ནས་ཆོས་རྗེ་བློ་གྲོས་རྒྱལ་མཚན་མཉེས་པ་གསུམ་གྱིས་ལེགས་པར་
བསྟེན་ནས་མདོ་ཕྱོགས་ལ་གསན་བསམ་མཛད་པས་ རིགས་ འབྲིང་གི་ སྐབས་
འབད་རྩོལ་ཆེན་པོ་ལ་མ་ལྟོས་པར་མཁྱེན་པ་ན་གཞན་དག་གིས་རྗེ་ཚར་བས་
སློབ་གཉེར་མི་བྱེད་པར་འདུག་ཅེས་གླེང་བསླང་པའི་ཚེ། དེ་དག་གི་ལོག་རྟོག་
བསལ་སླད་དུ་དགེ་འདུན་གྱི་ཚོགས་ཆེན་པོའི་དབུས་སུ་རྒོལ་བ་རྣམས་ལུང་དང་
རིགས་པས་ཚར་བཅད། ཁོ་བོ་བློ་གསལ་རྒྱ་མཚོ་ཉལ་ནས་བསྡད་དེ་འདི་ཤེས་
ད་ཤོག་ཅེས་བསྒྲགས་སྐབས་རྟོག་གེ་རྒན་པོ་མངོན་པར་ང་རྒྱལ་ཅན་རྣམས་ཧམ་
ཐུལ་ཡུད་བུད་ནས་གདོང་པ་སྨད་དེ་ཞུམ་པའི་གནས་ལ་བཀོད། དེ་ནས་མི་
རིང་བར་མཐུ་སྟོབས་ཀྱི་དབང་ཕྱུག་རྗེ་བཙུན་ཀུན་སྤངས་ཆེན་པོ་ཀུན་བཟང་
ཆོས་ཀྱི་ཉི་མ་བློ་ལྡན་ཤེས་རབ་ཀུན་དགའ་རྒྱལ་མཚན་དཔལ་བཟང་པོའི་དྲུང་དུ་
བྱོན་ཏེ། གྲུབ་ཆེན་བི་རུ་པའི་ཐུགས་ཀྱི་ཉིང་བཅུད་རྡོ་རྗེ་འཆང་ཀུན་དགའ་
བཟང་པོས་འཁོར་ལོ་སྡོམ་པ་དཀོན་མཆོག་རྒྱལ་མཚན་ཁོ་ནར་བསྩལ་བ་ཆུ་བོ་
གཉིས་འདྲེས་ཀྱི་ཚུལ་དུ་ཐུགས་ཀྱི་བུམ་བཟང་གཏམས་པ་ལས་ཉེ་བར་འོངས་བ་
སྙན་བརྒྱུད་སློབ་བཤད་ཀྱི་ཉམས་འཁྲིད་ཟབ་མོ་ལན་གྲངས་གསུམ་གྱི་བར་དུ་
སྨིན་རྒྱས་སུ་གསན་པའི་ཆ་ལག་དཔལ་ཀྱེ་རྡོ་རྗེ་རྒྱུ་དུས་ཀྱི་དབང་ལམ་འབྲས་ལ་
258
72
8



l
o
4 7
nur
བརྟེན་པའི་བྱིན་རླབས་ཉི་ ཤུ། སྒྲུབ་ ཐབས་བརྒྱ་རྩ་རྒྱ་གཞུང་དང་བཅས་པ་
སོགས་ཀྱི་ཁྲིད། དབང༌། ལུང༌། བྱིན་རླབས། མན་ ངག་ དང་ བཅས་ པ་
མདོར་ན་རྗེ་བཙུན་ཉིད་ལ་མངའ་བའི་ཟབ་ཆོས་རྣམས་ལྷག་མ་མ་ལུས་པ་ལྟ་
བུར་གསན་པ་མིང་ཙམ་དུ་མ་བཞག་པར་ཚིག་དོན་གྱི་ཆ་ལ་སྒྲོ་འདོགས་བཅད།
གཞན་ཡང་རྒྱུད་གསུམ་ཤེས་རབ་རིན་ཆེན། དྭགས་པོ་པཎ་ཆེན་ཕྱོགས་ལས་
རྣམ་རྒྱལ། མཐུ་སྟོབས་ཀྱི་དབང་ཕྱུག་དྲང་སྲོང་དཀའ་བཞི་པ། ངོར་ཆེན་ལྷ་
མཆོག་སེང་གེ་སོགས་མཁས་ཤིང་གྲུབ་པ་བརྙེས་པའི་ཡོངས་འཛིན་དམ་པ་དྲུག་
ཅུ་རྩ་གསུམ་ལེགས་པར་བསྟེན་ནས་ཐོས་བསམ་རྒྱ་ཆེར་མཛད་དེ་མདོ་རྒྱུད་རྒྱ་
མཚོ་ལྟ་བུའི་ཕ་རོལ་ཏུ་སོན། དེ་ནས་ཐོས་དོན་ལ་རྩེ་གཅིག་དུ་ཉམས་སུ་ལེན་
པར་དགོངས་ནས་གནས་མཆོག་ཁའུ་བྲག་རྫོང་། མང་མཁར་ཆ་ལང་རྡོ་རྗེ་བྲག་
རྫོང་། ཆུ་བོ་རི་སོགས་གནས་ཆེན་དང་དབེན་གནས་དུ་མར་བྱོན་ནས་སྒྲུབ་པ་
ཉམས་ལེན་ལ་རྩེ་གཅིག་ཏུ་གཞོལ་བས། བཅོམ་ལྡན་འདས་དགྱེས་མཛད་རྡོ་རྗེ་
དང་མ་ཧེའི་ཞལ་ཅན་སོགས་ཡི་དམ་གྱི་ལྷ་མང་པོ་ནང་རང་བྱུང་ལུས་ཀྱི་ཕོ་བྲང་
དུ་རླུང་སེམས་དག་པའི་གར་མཁན་མེ་ལོང་ལས་གཟུགས་བརྙན་ལྟར་ཕྱི་རོལ་ཏུ་
ཤར་ཏེ་ཞལ་གཟིགས་ཤིང་ལུང་བསྟན་དུ་མ་ཐོབ། གུར་ཞལ། བེག་ཙེ། སྟག་
ཞོན་སོགས་དམ་ཅན་སྲུང་མ་རྣམས་རྒྱལ་པོས་འབངས་ལ་བསྒོ་བ་བཞིན་ཇི་ལྟར་
བཞེད་པའི་འཕྲིན་ལས་བསྒྲུབ་པ་ལ་མི་གཡེལ་ཞིང་། བདེ་སྟོང་ལྷན་ཅིག་སྐྱེས་
པའི་ཡེ་ཤེས་མངོན་དུ་གྱུར་པའི་ཉམས་འུར་ཆེན་པོས་འཁྲུལ་སྣང་ཨ་འཐོས་རྫུན་
ཕུགས་ཇིབ་པའི་ཀུན་ཏུ་བཟང་པོའི་སྤྱོད་པ་གྲུབ་པའི་ས་དང་ལམ་གྱི་རྟོགས་པ་
མཐར་ཕྱིན་པ་ཡིན་ནོ། ། དགུང་ལོ་སོ་གཅིག་པར་བསྟན་པ་ཡོངས་རྫོགས་ཀྱི་
མངའ་བདག་གྲགས་པ་རྒྱལ་མཚན་དཔལ་བཟང་པོས་མཁན་པོ་དང་། ཆོས་ཀྱི་
རྗེ་བཀྲ་ཤིས་རྣམ་རྒྱལ་གྱིས་ལས་སློབ་། རྗེ་ངག་དབང་བསྟན་པའི་རྒྱལ་མཚན་
གྱིས་གསང་སྟེ་སྟོན་པ། གཡག་སྡེའི་ལྕང་ར་བ་བློ་གྲོས་ཕུན་ཚོགས་ཀྱིས་དུས་
བསྒོ་བ། སྤོང་ཁང་བ་འཇམ་དབྱངས་རྒྱལ་མཚན་སོགས་དད་པའི་དགེ་འདུན་
259
ir



གྲངས་གི་དབུས་སུ་བསྙེན་པར་རྫོགས་པའི་དགེ་སློང་གི་སྡོམ་པ་ཡང་དག་པར་
བཞེས་ཏེ་ སྔར་དགེ་ཚུལ་གནང་བའི་ མཚན་གྱི་སྟེང་དུ་མཁན་པོའི་མཚན་སྒྲ་
གྲགས་པ་རྒྱལ་མཚན་དཔལ་བཟང་པོ་ཞེས་བསྣན་པ་ཡིན་ནོ། ། དགུང་ལོ་སོ་
བཞི་པར་ཐུབ་བསྟན་དགེ་འཕེལ་གྱི་གདན་སེང་གེའི་ཁྲི་ལ་ཞབས་ཀྱི་ཆུ་སྐྱེས་རྣམ་
པར་བཀོད་དེ། ཁམས་པ་སངས་རྒྱས་རྗེ། མི་ཉག་མགོན་པོ་འོད་ཟེར། ཆོས་
རྗེ་བྲག་ཆོས་པ། དབུ་མཛད་ཚུལ་ཁྲིམས་པ་སོགས་རིན་པོ་ཆེ་ལྟ་བུའི་གདུལ་བྱ་
དབང་པོ་ཡང་རབ་ཀྱི་སྐལ་ལྡན་རྣམས་ལ་གསུང་ངག་རིན་པོ་ཆེ་ལམ་འབྲས་བུ་
དང་བཅས་ པ་ སློབ་ མ་ མཆོག་ ལ་ བཤད་ བྱའི་ དབང༌། བྱིན་རླབས། ཁྲིད།
ལུང་མན་ངག་དུ་མ་བསྩལ་ནས་ཆོས་ཀྱི་འཁོར་ལོ་བར་མེད་དུ་བསྐོར་བར་མཛད་
དེ། དགུང་ལོ་སོ་བརྒྱད་ཀྱི་བར་དུ་ཕལ་ཆེར་ཐུབ་བསྟན་དགེ་འཕེལ་དུ་ སྟན་
ཆགས་ཤིང་། བར་སྐབས་རྣམས་སུ་སྟོད་ཕྱོགས་ཀྱི་གནས་ངེས་མེད་རྣམས་སུ་
ཞབས་ཀྱིས་བཅགས་ཏེ་སྐྱ་སེར་འགྲོ་བ་མཐའ་ཀླས་པའི་འདོད་པ་སྐོང་བཞིན་པ་
ངང་ནས་ལྷ་སྔགས་ཡེ་ཤེས་ཀྱི་ཐུགས་དམ་ཟབ་མོའི་ངང་ནས་དབང་ལུང་ཁྲིད་
མན་ངག་གིས་སྐལ་ལྡན་གྱི་སློབ་མ་རྗེས་སུ་བཟུང་། གཞན་ཡང་འབྲས་ཡུལ་
སྐྱེད་ཚལ། ཁྲོ་ཕུ། དཔལ་ཨེ་ཝཾ་ཆོས་ལྡན། ཞྭ་ལུ། བོ་དོང༌། ཐར་དགོན།
ཁའུ་བྲག་རྫོང༌། དཔལ་འདམ་བུ་བྱིན་གྱི་ཆོས་གྲྭ རྨུ་ ཤོད་ སོགས་སུ་གནས་
མཇལ་དང་ཆོས་འབྲེལ་ཆོས་སྐོར་ཅི་རིགས་མཛད་པས་མཚོན་རྣམ་དཀར་ གྱི་
ཕྲིན་ལས་དབྱར་མཚོ་ལྟར་འཕེལ་བར་གྱུར། དགུང་ལོ་ཞེ་གཉིས་པར་འདར་
སྟོད་ཆོས་འཁོར་ཡང་རྩེར་སེང་གེའི་ཁྲི་ཆེན་པོར་ཞབས་ཟུང་འཁོར་ལོའི་རི་མོ་
རྣམ་པར་བཀོད་དེ། ཕྱོགས་འདུས་གཉུག་མར་གནས་པའི་དོན་གཉེར་ཅན་
རྣམས་ལ་ཕ་རྒྱུད་གསང་བ་འདུས་པ་དང་མ་རྒྱུད་འཁོར་ལོ་སྡོམ་པས་ཐོག་དྲངས་
རྒྱུད་སྡེ་བཞི་དང་འབྲེལ་བའི་དབང་བྱིན་རླབས་རྗེས་གནང་རིག་གཏད་འཁྲིད་
ལུང་མན་ངག་དུ་མ་གསུངས། ཁྱད་པར་གཉིས་སུ་མེད་པ་དཔལ་ཀྱེ་རྡོ་རྗེའི་
མན་ངག་ལུགས་དང་འབྲེལ་བའི་ལམ་འབྲས་སློབ་བཤད་ཀྱི་དབང་ཁྲིད་བྱིན་
260 .



(8་ལ
རླབས་ལུང་སོགས་འཇིགས་ པ་ མེད་ པ་སེང་གེའི་ རྒྱུད་ཀྱི་ང་རོའི་སྒྲ་དབྱངས་
ཕྱོགས་བརྒྱར་བསྒྲགས། དགུང་ལོ་ ང་ བཞི་ པ་ ཤིང་ མོ་ ཡོས་ ཀྱི་ ལོ་ སྟེ་ སྤྱི་ ལོ་
1555ལོའི་འོས་ཀྱི་དགའ་སྟོན་ལ་བབས་པ་འཕྲོད་སྦྱོར་དགེ་བའི་དུས་དཔལ་ཞྭ་
ལུ་གསེར་བཀང་་གི་ཆོས་གྲྭ་ཆེན་པོ་སྙིགས་དུས་ཀྱི་རྒྱལ་བ་གཉིས་པ་བུ་སྟོན་རིན་
པོ་ཆེའི་ སེང་ གེའི་ཁྲིར་ཕེབས་ ཏེ་ལོ་ གསུམ་ གྱི་ རིང་ དུ་ གདན་ ས་ བསྐྱངས་ ཏེ།
འཁོར་འདུས་པ་རྒྱ་མཚོ་ལྟ་བུ་ལ་རྒྱུད་སྡེ་རྣམ་བཞིའི་ཆོས་ཀྱི་འཁོར་ལོ་བར་མེད་
དུ་བསྐོར་ཞིང༌། ལྷག་པར་རི་ཕུག་ཆོས་ཀྱི་ཕོ་བྲང་ཆེན་པོར་གསུང་ངག་རིན་པོ་
ཆེ་སློབ་བཤད་ཡོངས་རྫོགས་ཀྱིས་མཚོན་མདོ་སྔགས་ཀྱི་ཟབ་ཆོས་ཇི་སྙེད་བསྩལ་
ཏེ་གདུལ་བྱ་དུ་མ་སྨིན་གྲོལ་གྱི་ལམ་ལ་བཀོད། དེ་ལྟར་དམ་པ་འདི་ཉིད་ཀྱིས་
མདོ་སྔགས་ཀྱི་ཆོས་ཚུལ་གདུལ་བྱ་སོ་སོའི་བློ་དང་འཚམ་པར་བསྟན་པས་གསུང་
གི་བདུད་རྩི་བཞེས་པའི་ཞལ་སློབ་གྱི་རིམ་པ་ཡང་། མཁན་ཆེན་ཐམས་ཅད་
མཁྱེན་པ་མཁྱེན་བརྩེའི་དབང་ཕྱུག རྗེ་བཙུན་བོད་མཁར་བ་མེ་ཏྲི་བྱམས་པ་
དོན་གྲུབ་རྒྱལ་མཚན། མཁན་ཆེན་གཞོན་ནུ་བློ་གྲོས། མཁན་ཆེན་བྱམས་པ་
རབ་བརྟན། ཐམས་ ཅད་ མཁྱེན་ པ་ བསོད་ ནམས་ རྒྱ་ མཚོ་ དཔལ་ བཟང་ པོ།
ཀརྨ་པའི་བསྟན་པའི་མངའ་བདག་ཆེན་པོ་རྒྱལ་ཚབ་རིན་པོ་ཆེ་གྲགས་པ་མགོན་
པོ་དོན་གྲུབ་སོགས་མཁས་ཤིང་གྲུབ་པའི་འཁོར་ལོ་སྒྱུར་བའི་སློབ་ཚོགས་དུ་མ་
བསྐྲུན་པར་མ་ཟད། རྩོམ་པའི་ལེགས་བཤད་ཀྱི་པད་མོ་ཁ་རྣམ་པར་འབྱེད་པའི་
ཚུལ་ཡང་། ཨོ་རྒྱན་ཆོས་ཀྱི་རྒྱལ་པོ་གཙོས་འདྲེན་མཆོག་འགའ་ལ་བསྟོད་པའི་
ཚིགས་ལེའུར་བྱས་པ། སོ་ཐར་སྡོམ་རྒྱུན། གསུང་ངག་སློབ་བཤད། ནི་གུ་
ཆོས་དྲུག་སོགས་ཕྱི་ནང་གསང་གསུམ་གྱི་ཁྲིད་ཀྱི་སྐོར་དང་། དཔལ་མགོན་ཞལ་
བཞི་པ། རྗེ་བཙུན་མ་ཀུ་རུ་ཀུ་ལླེ་སོགས་ཡི་དམ་ཆོས་སྐྱོང་སོ་སོ་ལ་བསྟོད་པ།
སློབ་དཔོན་བསོད་ནམས་རྩེ་མོ། བདག་ཆེན་རྡོ་རྗེ་འཆང་། རྗེ་བཙུན་རྡོ་རིང་
པ་གསུམ་གྱི་རྣམ་ཐར། རྗེ་ཉིད་དབུས་སུ་ཕེབས་པའི་ལམ་ཡིག་སོགས་ལོ་རྒྱུས་
ཀྱི་སྐོར་ དང་། གཞན་ ཡང་ གསུང་མགུར། ཆབ་ ཤོག་ སོགས་ གསུང་འབུམ་
261



མཆོག་གསུམ་དམ་པའི་གྲངས་སུ་རྗེས་འཇུག་གདུལ་བྱའི་གསོས་སུ་བཞག་ཅིང་།
དེ་ལྟར་འཆད་རྩོད་རྩོམ་གསུམ་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་འདི་
ཉིད་སྒོ་ཀུན་ནས་དར་ཞིང་རྒྱས་པར་མཛད་དེ། མཐར་དགུང་གྲངས་དྲུག་ཅུ་རྩ་
ལྔ་པ་བོད་རབ་བྱུང་དགུ་པའི་མེ་ཕོ་སྟག་གི་ལོ་སྟེ་སྤྱི་ལོ་1566ལོར་གཟུགས་སྐུའི་
བཀོད་པ་མཚན་དཔེའི་དཀྱིལ་འཁོར་ཆོས་དབྱིངས་དག་པའི་ཀློང་དུ་བསྡུ་བའི་
ཚུལ་བསྟན་པ་ཡིན་ནོ། །
རྡོ་རྗེ་འཆང་གཞོན་ནུ་བློ་གྲོས།
ཁོང་ནི་བོད་རབ་བྱུང་དགུ་པའི་མེ་མོ་ཕག་གི་ལོ་སྟེ་སྤྱི་ལོ་1527ལོར་གངས་
ཅན་གྱི་ཡུལ་འདིའི་དབུས་ཀྱི་ཆ་ཡོལ་ཕུ་རི་གོང་དུ་ཡབ་ནང་པ་དབོན་པོ་མཚོ་
སྐྱེས་རྡོ་རྗེ་དང༌། ཡུམ་ཨ་སྲས་ ཨ་ རྒྱལ་གཉིས་ཀྱི་སྲས་སུ་ངོ་མཚར་བའི་དགེ་
མཚན་དུ་མ་དང་བཅས་ཏེ་གཟུགས་སྐུ་ཆུ་ཤེལ་གྱི་དབང་པོ་མངོན་པར་བཞད་
ཅིང་མཚན་དཔལ་འབྱོར་ གསོལ། སྐུ་ན་ཆུང་ངུའི་ དུས་ནས་དམ་ པའི་ བག་
ཆགས་རང་ཆས་སུ་ སད་ཅིང་དགུང་ལོ་བདུན་པར་རྗེ་ཕྲིན་ལས་པའི་དྲུང་དུ་
སྐྱབས་གསུམ་འཛིན་པའི་དགེ་བསྙེན་གྱི་སྡོམ་པ་ནོད་དེ་མཚན་གཞོན་ནུ་བློ་གྲོས་
གསོལ། སྨིན་པ་གསུམ་ཤས་ཆེ་བའི་སྤྱོད་ཚུལ་རང་ཤུགས་ཀྱི་དག་ཅིང་དགེ་བས་
སྐྱབས་འགྲོའི་བསླབ་བྱ་བླང་དོར་ལ་གནས་པའི་ངང་ནས་ ཀློག་ ཡིག་ གི་ སློབ་
དཔོན་མཁས་པ་བསྟེན་ནས་སྦྱངས་བ་མཛད་པས། ལྗགས་ཀློག་ཀྱང་དག་ཅིང་
སྙན་ལ་ཆོད་ཆེ་བ་དང་། ཕྱག་བྲིས་ཀྱང་འབྲུ་ལེགས་ཤིང་ཀློག་བདེ་བ་ཞིག་གོ།
དགུང་ལོ་བཅུ་གསུམ་པར་རྩེར་ཚོགས་ཁྲོད་དུ་མཁན་ཆེན་ནམ་མཁའ་བཀྲ་ཤིས་
ཀྱི་དྲུང་དུ་བར་མ་རབ་བྱུང་གི་བསླབ་པ་བཞེས་ཏེ་བསྲུང་སྡོམ་དག་པའི་ཕུལ་དུ་
ཕྱིན། དགུང་ལོ་བཅུ་དྲུག་ པར་ པཎ་ཆེན་ལྷ་དབང་བློ་གྲོས་ཀྱིས་ཐུབ་བསྟན་
ཕྱོགས་བརྒྱར་སྤེལ་བའི་ཆོས་གྲྭ་སྐྱེད་ཚལ་འོག་ཏུ་ཕེབས་ཏེ། གྲྭ་ཚང་དེའི་དགུན་
262



ཆོས་དང་པོ་ནས་བཟུང་སྒྲིགས་འགྲིག་མཛད་དེ། སློབ་དཔོན་རིག་པའི་དབང་
ཕྱུག་ཚུལ་ཁྲིམས་དཔལ་བཟང་པས་ཆོས་ཁྲིའི་སྟེགས་བུ་ནས་གནང་བའི་རྒྱུགས་
ཐུན་རྣམས་གསན་པ་ལ་ཐོག་མར་བསྡུས་སྦྱོར་ནས་ཞུགས་ཏེ། ཕར་ཕྱིན། སྡོམ་
གསུམ་བཅས་ཀྱི་ཁྲིད་དང་། ཐུན་མོང་དུ་སྤྱི་ཆོས་ཀྱི་ཚུལ་དུ་ལུང་ཐུན་གནང་བ་
ལ། ཆོས་སྤྱོད་རབ་གསལ་སྣ་མང་དང༌། ཐེག་པ་ཆེ་ཆུང་གི་བསླབ་བྱ། ལག་
ལེན་སྟོན་པའི་ལམ་རིམ་དང་། མན་ངག་གི་གླེགས་བམ་ཆེ་ཕྲ་མང་པོ། ཁྱད་
པར་བཀའ་གདམས་གླེགས་བམ་དཔེ་ཆོས་རིན་སྤུངས། བཀའ་གདམས་གཞུང་
དྲུག བྱམས་ཆོས་སྡེ་ལྔ། ས་སྐྱའི་ལེགས་བཤད་སོགས་ཀྱི་ལུང་རྒྱུན་མང་པོ་
དང་། ལམ་འབྲས་ཀྱི་བླང་དོར་བསླབ་བྱ་མང་པོ་གསན་པས་ཐུགས་ལ་ངེས་པ་
ཁྱད་པར་ཅན་འཁྲུངས་ ཤིང༌། དགུང་ལོ་བཅུ་དགུའི་མཇུག་ཟླ་བཤོལ་ དང༌
བཅས་པས་ཉི་ཤུར་སོན་པ་ན། ཚོགས་ཆེན་མཁན་པོ་ནམ་མཁའ་བཀྲ་ཤིས་པས་
མཁན་པོ་དང༌། དཀའ་བཅུ་པ་ཆོས་དབང་གིས་ལས་སློབ། གསང་སྟོན་དང༌།
དུས་བསྒོ་བརྗོད་པའི་སློབ་དཔོན་ཆོ་ག་བརྡ་སྤྲོད་པ་ལ་མཁས་པ་དང་། ཁ་སྐོང་
དུ་འོས་པའི་དགེ་སློང་གི་དགེ་འདུན་གྲངས་ཚང་གི་དབུས་སུ་བསྙེན་པར་རྫོགས་
ཏེ་སོ་སོར་ཐར་པའི་སྡོམ་པ་ཡོངས་སུ་རྫོགས་པའི་རྒྱན་གྱིས་མཛེས་པར་གྱུར་ཏེ་
མིག་འབྲས་བཞིན་དུ་གཅེས་པར་བསྐྱངས། ལོ་དེའི་ཟླ་བ་བཅུ་པའི་ཉི་ཤུ་བཞི་
ལ་རིན་ཆེན་གླིང་དུས་མཆོད་ཆེན་མོའི་སྟེང་མཁན་བརྒྱུད་ན་རིམ་གྱི་གདན་སའི་
ཁྲི་ཐོག་ ཏུ་ཕེབས། སྣེའུ་གདོང་རྩེ་ནས་དཔོན་ས་གོང་མ་ཆེན་པོའི་འཇའ་ས་
བསྒྲགས་ཤིང་འདོད་ཡོན་གྱི་དངོས་པོ་དཔངས་མཐོ་བ་དང༌། སྡེ་རིགས་སྦྱིན་
བདག་དྲག་ཞན་དང༌ ཚོགས་ཆེན་ སོགས་ སྡེ་ཆེ་ཕྲའི་འབྲེལ་ཡོད་ཀྱིས་ ཇ་ཞུས་
གནང༌། དེ་ལ་དམ་པ་འདི་ཉིད་ཀྱི་སྔ་གཞུག་རྣམས་སུ་ངོར་ཆེན་དཀོན་མཆོག་
ལྷུན་གྲུབ། ངོར་པ་རིན་པོ་ཆེ་སངས་རྒྱས་སེང་གེ་ སློབ་དཔོན་རིན་པོ་ཆེ་ཚུལ་
ཁྲིམས། ཆོས་ཀྱི་རྗེ་སྟོང་ར་བ་ཀུན་དགའ་ལེགས་གྲུབ། གྲུབ་ཆེན་དཔལ་ལྡན་
བློ་གྲོས་སོགས་མཁས་ཤིང་གྲུབ་པ་བརྙེས་པའི་དགེ་བའི་བཤེས་ གཉེན་དུ་མའི་
263



ཞབས་རྡུལ་སྤྱི་བོར་བླངས་ཏེ་མདོ་སྔགས་རྒྱུད་སྡེ་རབ་འབྱམས་ལ་ཐོས་བསམ་
མཛད་དེ་མཁས་པའི་ཕ་རོལ་ཏུ་སོན། ལྷག་པར་དུ་རྡོ་རྗེ་འཆང་བློ་གསལ་རྒྱ་
མཚོ་གྲགས་ པ་རྒྱལ་ མཚན་ མཉེས་པ་གསུམ་གྱི་སྒོ་ནས་མཉེས་པར་མཛད་དེ།
བདག་ཆེན་རྡོ་རྗེ་འཆང་ཡན་ཆད་དུ་ཆིག་བརྒྱུད་རྣམས་ཁྲིད་ཀྱི་སློབ་བཤད་ཐུན་
མོང་མ་ཡིན་པ་ཟླ་བ་ལྔའི་བར་དུ་ཉིན་རེ་བཞིན་མཐའ་ཆོད་ཀྱི་བཤད་པ་རྒྱས་
ཤིང༌། ཐུན་མོང་མ་ཡིན་པའི་གསུང་ངག་གི་ཞལ་གདམས་འགྲིལ་བ། ཉམས་
མྱོང་གི་འཆར་ཚུལ་དང་བཅས་པའི་དམིགས་རིམ་ལ་ནན་གྱིས་བསྒོམ་པ་སོགས་
ཚད་མ་སྙན་བརྒྱུད་བཞིས་གདམས་ངག་གི་སྤྲོས་པ་ཐམས་ཅད་བཅད་དེ། སྤྱིར་
རྒྱལ་བའི་གསུང་རབ་མཐའ་དག་གི་ཉམས་ལེན་དང་། ཁྱད་པར་གསང་སྔགས་
བླ་མེད་ཀྱི་ལམ་གྱི་བགྲོད་ཚུལ་ལ་འཇིགས་པ་མེད་པ་རང་བྱན་ཆུད་པར་མཛད་
དེ་མཁས་གྲུབ་གཉིས་ལྡན་གྱི་གོ་འཕང་ལ་མངའ་དབང་འབྱོར། དེ་ལས་སྒྲུབ་པ་
ཉམས་ལེན་ལ་རྩེ་གཅིག་ཏུ་གཞོལ་བར་མཛད་དེ་གཞི་ལམ་འབྲས་བུའི་ཟབ་ཁྱད་
ཀྱི་ངོ་སྤྲོད་པའི་མངོན་སྤྱོད་སོགས་འཕྲིན་ལས་ཆེན་པོ་བཞིའི་ཉིང་སྒོས་མཐར་
ཐུག་ཕྱག་རྒྱ་ཆེན་པོ་མཆོག་གི་དངོས་གྲུབ་ཏུ་འགྱུར་བའི་བསྙེན་སྒྲུབ་ལས་གསུམ་
བསྲུང་བཟློག་བསད་གསུམ་ གྱིས་བསྡུས་ པ་ རྣམས་ལ་ ཐུན་ མོང་ དུ་ ཟབ་ པའི་
གནད་ལྔ་དང་། ཁྱད་པར་གྱི་མན་ངག་གི་སྒྲུབ་སྐོར་བསྐྱེད་རྫོགས་སོ་སོར་སྦྱོར་
ཚུལ་དང་བཅས་པ་ཉམས་ཁྲིད་སྐྱོང་བར་མཛད་པས། གཞུང་དང་མཐུན་པའི་
རྟགས་འཕྲལ་དུ་ཡིད་ཆེས་ཀྱི་མཚན་མ་དང་བཅས་པ་བྱུང་ཞིང་། དེ་ནས་བདེ་
ཡངས་ཀྱི་ཆོས་ཁྲི་མཐོན་པོ་ལ་མངའ་གསོལ་ཏེ་ལོ་བཅོ་ལྔ་གདན་ས་བསྐྱངས་ཏེ་
མཚན་ཉིད་གྲྭ་སར་སློབ་གཉེར་ལ་ཡོད་པ་རྣམས་ལ་བདེ་ཡངས་ཀྱི་ཚོགས་སྐལ་
གཏོང་བའི་ སྲོལ་ གསར་ བཙུགས་ དང༌། སོ་ ཐར་ རིགས་ བདུན་ གྱི་ སྡོམ་ པ་
འབོགས་ཆོག གཞི་གསུམ་གྱི་ཕྱག་ལེན་རྣམས་ལ་དག་སྦྱོར། གཞན་ཡང་པར་
ཕུ་དང༌། འདར་གྱི་གདན་ས། རྡོ་མཐོང་སྨོན་དགོན་སོགས་སུ་བྱོན་ནས་མདོ་
རྒྱུད་རྒྱུད་སྡེ་རབ་འབྱམས་ཀྱི་ཆོས་ཀྱི་འཁོར་ལོ་བར་མེད་དུ་བསྐོར་ཞིང་། དེ་
264 ， ，



ལས་ལྷག་པར་དུ་སྐལ་ལྡན་གྱི་ལས་སློབ་རྣམས་ལ་གསུང་ངག་རིན་པོ་ཆེ་ལམ་
འབྲས་བུ་དང་བཅས་པ་སློབ་བཤད་ཀྱི་དབང་ཁྲིད་ལུང་མན་ངག་དང་བཅས་པ་
ཚར་དུ་མ་བསྩལ་ཏེ། མཆོག་སྤྲུལ་བསོད་ནམས་རྒྱ་མཚོ་སོགས་འཁོར་གདུལ་བྱ་
དུ་མ་སྨིན་གྲོལ་གྱི་ལམ་ལ་བཀོད། ལྷ་སའི་མཆོད་མཇལ་དུས་ཇོ་བོ་ཤཱཀྱ་མུ་ནེ་ལ་
གོས་ཆེན་གྱི་སྣམ་སྦྱར་བཟང་པོ་གཅིག་དང༌། འཕགས་པ་རང་བྱུང་ལྔ་ལྡན་ལ་
བཀྲ་ཤིས་ཀྱི་ལྷ་རྫས་ཡུག་ཏུ་འབྲེལ་བ་སོགས་དང༌། དཀར་མེ། མཆོད་འབྲུ།
མཆོད་འབུལ་དང་། བྱང་ཆུབ་ཏུ་ཐུགས་བསྐྱེད་པ་ཚོགས་གསལ་འདེབས་ཀྱི་
ཐུགས་དམ། རང་གཞན་གྱི་དོན་དུ་སྨོན་ལམ་རྒྱ་ཆེན་པོ་གནང་བས་མཚོན་
དབུས་གཙང་གི་རྟེན་མཆོག་རྣམས་ལ་མཆོད་འབུལ་དང་མང་འགྱེད་སོགས་རྒྱ་
ཆེར་མཛད་དེ་འདི་ཕྱི་དོན་དང་ལྡན་པར་བགྱིས། དེ་ལྟར་རྒྱལ་བའི་བསྟན་པ་
རིན་པོ་ཆེ་འདི་ཉིད་འཆད་རྩོད་རྩོམ་གསུམ་གྱི་སྒོ་ནས་ནམ་ལངས་ཀྱི་ཉི་ཤར་
ལྟར་དར་ཞིང་རྒྱས་པར་མཛད་དེ། མཐར་དགུང་གྲངས་བདུན་ཅུ་དོན་གསུམ་
པ་བོད་རབ་བྱུང་བཅུ་པའི་ས་མོ་ཕག་གི་ལོ་སྟེ་སྤྱི་ལོ་1599ལོར་དགོངས་པ་ཆོས་
དབྱིངས་སུ་བསྡུས་པ་ཡིན་ནོ། །
འཇམ་དབྱངས་མཁྱེན་བརྩེའི་དབང་ཕྱུག་
ཁོང་ནི་བོད་རབ་བྱུང་དགུ་པའི་ཤིང་ཕོ་སྤྲེལ་གྱི་ལོ་སྟེ་སྤྱི་ལོ་1524ལོར་
གཙང་སྟོད་བོ་དོང་ཨེར་ཆོས་ལྡན་དུ་ཡབ་འ་ཞའི་གདུང་བརྒྱུད་དར་ཆོས་རྫོང་
ཞེས་གྲགས་པའི་ས་སྐྱོང་དབང་པོ་དང༌། ཡུམ་དཔལ་ལྡན་ས་སྐྱ་པའི་དབོན་
དོན་ཡོད་རྣམ་རྒྱལ་ཞེས་བྱ་བའི་སྲས་མོ་ཚེ་བརྟན་བུ་འདྲེན་གཉིས་ཀྱི་སྲས་སུ་ཨ་
ཞེས་བྱ་བའི་སྐད་དྲག་པོ་འདོན་བཞིན་ངོ་མཚར་བའི་ལྟས་དུ་མ་དང་བཅས་ཏེ་
གཟུགས་སྐུ་ཆུ་ཤེལ་གྱི་དབང་པོ་མངོན་པར་བཞད་དེ་རྗེ་བཙུན་རྡོ་རྗེ་འཆང་ཀུན་
དགའ་ལེགས་པའི་བློ་གྲོས་ཀྱིས་མཚན་བསོད་ནམས་མཆོག་ལྡན་དུ་གསོལ། སྐུ་
265



ན་ཆུང་ངུའི་དུས་ནས་དམ་པའི་བག་ཆགས་རང་ཆས་སུ་སད་ཅིང་མཆོད་ཕྲེང་
མང་པོ་བརྩམས་ཤིང་གྱེར་བར་བྱེད་པའི་ངོ་མཚར་བའི་ཡོན་ཏན་དུ་མ་དང་ལྡན།
རང་གི་ ཨ་ནེ་འཁྲུལ་ཞིག་ཀུན་དགའི་ཞབས་ལས་ གཏེར་སྟོན་རཏྣ་གླིང་པའི་
གཏེར་ཆོས་ཐུགས་སྒྲུབ་ཡང་སྙིང་འདུས་པའི་སྒྲུབ་དབང་། ཚེ་སྒྲུབ་གསང་བ་
འདུས་པའི་དབང་། ཞི་ཁྲོ་དགོངས་པ་རང་གྲོལ་གྱི་དབང་རྣམས་མའི་པུང་ནས་
ཞུས། ཡབ་ལས་ཀྱང་ནག་པོ་ཆེན་པོའི་གཏེར་དབང་ཡང་ནས་ཡང་དུ་ ཐོབ།
དགུང་ལོ་བརྒྱད་པར་དུས་གསུམ་རྒྱལ་བ་ཐམས་ཅད་ཀྱི་བདག་ཉིད་དོན་གྱི་སླད་
དུ་མཚན་ནས་སྨོས་ན་ཀུན་དགའ་ལེགས་པའི་བློ་གྲོས་ཞལ་སྔར་གཙུག་ཕུད་ཕུལ་
ཏེ་མཚན་མཁྱེན་བརྩེའི་དབང་ཕྱུག་བསྟན་པའི་རྒྱལ་མཚན་དཔལ་བཟང་པོར་
གསོལ། དེ་ནས་རྗེ་བཙུན་རྡོ་རྗེ་འཆང་ཆེན་པོ་དཔལ་ བོ་ དོང་ཨེའི་བླ་བྲང་
དཀར་པོར་ བཞུགས་ པའི་ ཕྱགས་ ཕྱིར་ བསྙེན་ ནས། གནས་ ཀྱི་ སློབ་ དཔོན་
འཇམ་པའི་དབྱངས་མངའ་རིས་བླ་ཆེན་ལས་རྒྱ་བོད་ཀྱི་ཀློག་ཐམས་ཅད་ཟླ་བ་
གཅིག་བསླབ་པས་ལེགས་པར་མཁྱེན། དགུང་ལོ་བཅུ་གཉིས་པར་བཀྲ་ཤིས་ཀྱི་
གཙུག་ལག་ཁང་དཔལ་ལྡན་ལྕང་ལོ་ཅན་དུ་མཁན་པོ་རྗེ་བཙུན་བླ་མ་དེ་ཉིད་
དང་། གྲིབ་ཚོད་པ་བླ་ཆེན་རིན་པོ་ཆེས་མཛད་དེ་ཚིགས་སྔ་མ་དགེ་ཚུལ་གྱི་སྡོམ་
པ་རྣམ་པར་དག་པ་བཞེས། དགུང་གྲངས་ཉི་ཤུ་པར་གནས་བརྟན་ཆེན་པོ་ཀུན་
དགའ་ཞབས་ཀྱིས་མཁན་པོ་དང་། མཁན་ཆེན་ཐམས་ཅད་མཁྱེན་པ་ཚར་པས་
ལས་སློབ་དང༌། སློབ་དཔོན་མངའ་རིས་བླ་ཆེན་གྱིས་གསང་སྟེ་སྟོན་པ་མཛད་
དེ་དད་པའི་དགེ་འདུན་གྲངས་ཚང་གི་དབུས་སུ་བསྙེན་པར་རྫོགས་པའི་དགེ་
སློང་གི་ སྡོམ་ པ་ རྣམ་ པར་ དག་ པ་བཞེས། དེ་ལྟར་ སྡོམ་ པ་ གསུམ་ གྱིས་ གཞི་
བཟུང་ནས་སྔ་གཞུག་རྣམས་སུ་གོང་གི་མཁན་སློབ་དེ་དག་དང༌། ཆོས་ཀྱི་རྗེ་
ནམ་མཁའ་དབང་ཕྱུག་པ། རྟ་ནག་སློབ་དཔོན་གནས་ཆུང་པ། རྗེ་བཙུན་རིན་
པོ་ཆེ་ངག་དབང་བརྟན་པ། བདག་ཆེན་ཁྲི་ཐོག་རིན་པོ་ཆེ། གཉན་སྟོན་ཆེན་
པོ་བཀྲ་ཤིས་སྒང་ པ་ སོགས་མཁས་ཤིང་གྲུབ་པ་བརྙེས་པའི་དགེ་བའི་ བཤེས་
266



གཉེན་སུམ་ཅུ་རྩ་གཉིས་མཉེས་པ་གསུམ་གྱིས་མཉེས་པར་མཛད་དེ། གསུང་
ངག་རིན་པོ་ཆེ་སློབ་བཤད་ཀྱི་གདམས་ངག་ཐུན་མོང་མ་ཡིན་པ་ཉམས་ཁྲིད་དང་
བཅས་པས་མཚོན། མཆོག་སྒྲུབ་པའི་དམར་པོ་སྐོར་གསུམ། ཐུན་མོང་སྒྲུབ་
པའི་དམར་པོ་སྐོར་གསུམ། དམར་ཆུང་སྐོར་གསུམ། ནག་པོ་ཆེན་པོ་གུར་གྱི་
མགོན་པོའི་ཕྱི་ནང་གི་མན་ངག་སོགས་དཔལ་ལྡན་ས་སྐྱ་བའི་ཡབ་ཆོས་ཐུན་མོང་
མ་ཡིན་པ་དུ་མ་དང་། གཞན་ཡང་མདོ་རྒྱུད་རྒྱུད་སྡེ་རྒྱ་མཚོ་ལྟ་བུ་ལ་ཐོས་བསམ་
གྱིས་སྒྲོ་འདོགས་ལེགས་པར་བཅད་ནས། ཐོས་དོན་ཉམས་སུ་ལེན་པ་ལ་བོ་དོང་
རྫོང་། བསམ་འགྲུབ་རྩེར། ར་ལུང་། སྡིངས་མ་དགོན་པ། རིན་ཆེན་སྒང་།
ཤངས་མཐོང་སྨོན། ཆོས་ལུང་དགོན་པ་སོགས་གནས་ཆེན་དང་སྒྲུབ་གནས་ ་
རྣམས་སུ་ བྱོན་ ཏེ་ སྒྲུབ་ པ་ ཉམས་ལེན་ལ་ རྩེ་ གཅིག་ ཏུ་ གཞོལ་ བར་ མཛད་ དེ།
བསྙེན་སྒྲུབ་ལས་གསུམ་གྱི་ཁྲིད་དམིགས་སོ་སོའི་ཐད་དུ། དེ་དང་དེའི་རྟགས།
ཉམས་དང་རྨི་ལམ་གང་རིགས་ གསལ་པོར་ཐོབ་ ཅིང་བསྐྱེད་རྫོགས་ཟབ་མོའི་
ལམ་གྱི་གནད་གསང་ཐམས་ཅད་ཁོང་དུ་ཆུད། རྡོ་རྗེ་ཐེག་པའི་གནས་ཐམས་
ཅད་ལ་ ཀློང་དུ་གྱུར། ལྷག་པའི་ལྷ་རབ་འབྱམས་ཀྱི་ཞལ་ གཟིགས་ཤིང་ལུང་
བསྟན་དུ་མ་ཐོབ་སྟེ། མཁས་གྲུབ་གཉིས་ལྡན་གྱི་གོ་འཕང་ལ་མངའ་དབང་
འབྱོར། དགུང་ལོ་སོ་དྲུག་པ་ལྷ་དང་བཅས་པའི་འཇིག་རྟེན་པ་ ཐམས་ཅད་
དང་། ཕྱོགས་བཅུ་དུས་གསུམ་གྱི་ཉན་ཐོས་དང་བྱང་ཆུབ་སེམས་དཔའ་ཐམས་
ཅད་ཀྱི་སྤྱི་བོའི་པད་མ་ལ་ཞབས་སེན་གྱི་ཉི་གཞོན་གར་བྱེད་པའི་ཆོས་ཀྱི་རྗེ་
ཐམས་ཅད་མཁྱེན་པ་བུ་སྟོན་རིན་པོ་ཆེའི་ཞབས་སྟེགས་ཀྱི་སེང་གེ་ཁྲི་ལ་ཆོས་ཀྱི་
འཁོར་ལོ་སྒྱུར་བར་མངའ་གསོལ་ཏེ། འཁོར་འདུས་པ་རྒྱ་མཚོ་ལྟ་བུ་ལ་དཔལ་
དུས་ཀྱི་འཁོར་ལོའི་ སྐུ་གསུང་ཐུགས་ཡོངས་ སུ་ རྫོགས་ པ་ཆོས་རྗེ་ ཐམས་ ཅད་
མཁྱེན་པའི་བཞེད་ པ་ ཇི་ ལྟ་ བ་ བཞིན་ བསྩལ་ བས་ མཚོན་། མདོ་ རྒྱུད་ རབ་
འབྱམས་ཀྱི་ཆོས་ཀྱི་འཁོར་ལོ་བསྐོར་བར་མ་ཟད། ཞྭ་ལུ་རི་ཕུག་ཆོས་ཀྱི་མངོན་
པར་མཐོ་བའི་སྒྲུབ་གནས་སུ་གསུང་ངག་རིན་པོ་ཆེ་སློབ་བཤད་ཐུན་མོང་མ་ཡིན་
267



པ་ཉམས་ ཁྲིད་ དང་ བཅས་ པས་ མཚོན། དཔལ་ མཁའ་ འགྲོ་ རྒྱ་ མཚོ་ སོགས་
དབང་མང་པོ་དང༌། བདེ་མཆོག་དཀར་པོ་སོགས་བྱིན་རླབས་མང་པོ། རྒྱལ་
སྲས་བཀའ་འབུམ་སོགས་ལུང་མང་པོ་དང་། བདེ་མཆོག་དཀར་པོ་དམར་ཁྲིད་
སོགས་ཁྲིད་མང་པོ་དང་། དཔལ་གུར་གྱི་མགོན་པོ་སོགས་རྗེས་གནང་མང་པོ་
དང་། གཞན་ཡང་སྐལ་ལྡན་ཁ་ཅིག་ལ་རང་བཞིན་རྫོགས་པ་ཆེན་པོ་དགོངས་
པ་ཟང་ཐལ་གྱི་དབང་ཁྲིད་ལུང༌། བཀའ་སྲུང་དང་། རྡོ་ རྗེ་ སློབ་དཔོན་གྱི་
གཏད་རྒྱའི་ བར་ ཡོངས་ སུ་ རྫོགས་ པ་ དང༌། སྒྲུབ་ ཆེན་ བཀའ་ བརྒྱད་ བདེ་
གཤེགས་འདུས་པའི་དབང་། པད་མ་ གླིང་པའི་ གཏེར་རྒྱུད་དྲི་མ་མེད་པ་ལ་
གསུངས་བའི་དོན། བརྒྱུད་པ་ཟམ་མ་ཆད་པའི་སྙན་བརྒྱུད་མཁའ་འགྲོའི་ཁ་
རླངས་ཐུལ་ལེ་བ་དང་བཅས་པ་བུམ་པ་གང་བྱོའི་ཚུལ་དུ་བསྩལ་ཅིང་། གཞང་
ཡང་སོ་ཡུག རིན་ཆེན་སྒང་། རིན་སྤུངས་རྒྱལ་པོའི་ཁབ་སོགས་སུ་བྱོན་ཏེ་
ཆོས་ཀྱི་འཁོར་ལོ་བར་མེད་དུ་བསྐོར་བས། གསུང་གི་བདུད་རྩི་བཞེས་པའི་ཞལ་
སློབ་ཀྱི་རིམ་པ་ཡང་། རྗེ་འུག་པ་ལུང་པ། ཤམ་བྷ་ར་མཁན་རིན་པོ་ཆེ་གཙོ་བོ་
རོང་པ་བྱང་ཆུབ་དཔལ། སྦྱིན་པ་དཔལ། གྲུབ་པའི་དབང་ཕྱུག་འོ་བྲག་ཆོས་
རྗེ། ཁམས་པ་རིན་ཆེན་བྱང་ཆུབ། སློབ་དཔོན་བུདྡྷཱ་བ་སོགས་མཁས་ཤིང་གྲུབ་
པ་བརྙེས་པའི་སློབ་ཚོགས་ནམ་མཁའི་སྐར་ཚོགས་ལྟར་དུ་མ་བསྐྲུན་པར་མཛད་
ཅིང་། གསུང་ངག་སློབ་བཤད་ཀྱི་ཆོས་འབྱུང་ཟིན་བྲིས། དམ་པའི་ཆོས་ཐོས་
པའི་ཚུལ་གསལ་བར་སྟོན་པ་ཡིད་བཞིན་གྱི་ནོར་བུ་རིན་པོ་ཆེ་དབང་གི་རྒྱལ་
པོའི་སྣང་བ། གསུང་མགུར་སོགས་པོད་བཞི་རྗེས་འཇུག་གདུལ་བྱའི་གསོས་སུ་
བཞག དད་གཤིན་གྱི་དངོས་པོ་གང་འབྱོར་ ཐམས་ ཅད་ལས་ཐེག་མཆོག་ ཕོ་
བྲང་དུ། ལམ་ཟབ་བརྒྱུད་པའི་བླ་མ་ཉི་ཤུ་རྩ་གཅིག་དང༌། མགོན་པོ་ཆེ་ཆུང༌།
དམར་པོ་ སྐོར་ གསུམ་ དང་ བཅས་ པ་ དང་། བྱང་ གཏེར་ པའི་ གུ་ རུ་ ཞི་ དྲག
སངས་རྒྱས་སྟོང་སྐུ་སོགས་བྲིས་སྐུ་སུམ་ཅུ་རྩ་ལྔས་མཚོན་སྐུ་གསུང་ཐུགས་རྟེན་དུ་
མ་བཞེངས་ཏེ་རྣམ་དཀར་དགེ་བའི་ཕྲིན་ལས་རྒྱ་ཆེར་བསྒྲུབས། དེ་ལྟར་དམ་པ་
268



འདི་ཉིད་ཀྱི་སྐུ་ཚེ་ཧྲིལ་པོར་འཆད་རྩོས་རྩོམ་གསུམ་དང༌། བཤད་སྒྲུབ་ལས་
གསུམ་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་འདི་ཉིད་ནམ་ལངས་ཀྱི་ཉི་མ་
ལྟར་གསལ་བར་མཛད་ནས། མཐར་དགུང་གྲངས་བཞི་བཅུ་ཞེ་བཞི་པ་བོད་
རབ་བྱུང་བཅུ་པའི་མེ་མོ་ཡོས་ཀྱི་ལོ་སྟེ་སྤྱི་ལོ་1567ལོར་དགོངས་པ་ཆོས་དབྱིངས་
སུ་གཤེགས་པའི་ཚུལ་བསྟན་པ་ཡིན་ནོ། །
མང་ཐོས་ཀླུ་སྒྲུབ་རྒྱ་མཚོ།
ཁོང་ནི་བོད་རབ་བྱུང་དགུ་པའི་ཆུ་མོ་ལུག་གི་ལོ་སྟེ་སྤྱི་ལོ་1523ལོར་ལ་
སྟོད་བྱང་རྒྱུད་ཤེལ་ལུང་ཞེས་པའི་ཡུལ་གྱི་དགེ་བཅུ་ཚང་བའི་གནས་སུ་ཡབ་བྱང་
པ་བདག་པོའི་གསེར་དཔོན་གཉག་གི་རུ་རྒྱུད་ལས་མཆེད་པའི་ལྷ་མོ་དར་དང༌།
ཡུམ་ཡེ་ཤེས་ཀྱི་མཁའ་འགྲོ་མ་སེམས་དཔའ་རྒྱལ་འཛོམས་གཉིས་ཀྱི་སྲས་སུ་ངོ་
མཚར་བའི་དགེ་མཚན་དུ་མ་དང་བཅས་ཏེ་སྐུ་འཁྲུངས་ཤིང་ཁུ་བོ་རྣལ་འབྱོར་པ་
ཆེན་པོས་མཚན་ཀླུ་རྒྱལ་ནོར་བུར་གསོལ། སྐུ་ན་ཆུ་ངུའི་དུས་ནས་དམ་པའི་
བག་ཆགས་རང་ཆས་སུ་སད་ཅིང་ཡི་གེ་འབྲི་ཀློག་སོགས་ཚེགས་མེད་དུ་མཁྱེན་པ་
བྱུང་། དགུང་ལོ་བཅུ་བཞི་པར་ཆོས་འཁོར་གླིང་དུ་བྱོན་ཏེ་འཇམ་མགོན་ཕྱོགས་
ལས་རྣམ་རྒྱལ་ལས་བཤད་གསར་གྱི་གཞུང་འཛིན་དང༌། ས་གཞུང་ངོ་སྤྲོད་སྦྱོར་
བ་སོགས་ཀྱི་མགོ་བཙུགས་ཏེ། གཙོ་བོ་རྣམ་རིག་གསན་སྦྱོང་གིས་མཚོན་ལེགས་
བཤད་ཆོས་ཀྱི་བདུད་རྩི་མཐའ་ཡས་པ་ཐུགས་ཀྱི་བུམ་པ་ཡོངས་སུ་བསྐྱིལ་ཞིང༌།
ཚད་མ་རྣམ་འགྲེལ་གྱི་ལེའུ་བཞི་ལ་ཟིན་བྲིས་ཤོག་ལྡེབ་ཕྱེད་སུམ་བརྒྱ་ཙམ་བྱུང་
བས་བླ་མ་ཤིན་ཏུ་མཉེས་ཤིང༌། ཁྱེད་ནི་དུས་གསུམ་ཁེགས་པའི་ཡོན་ཏན་ཞིག་
ཡོང་བ་འདུག་ཅེས་བསྔགས་བརྗོད་ཚད་མེད་མཛད། དགུང་ལོ་བཅོ་ལྔ་པར་
དབུས་གཙང་ ཡོངས་ སུ་ གྲགས་ པའི་ དཔལ་ མཉན་ ཡོད་ བྱ་ རྒོད་ གཤོང་ ཞེས་
ཡོངས་སུ་ གྲགས་ པའི་ གྲྭ་ ས་ ཆེན་ པོ་ དེ་ ཉིད་ དུ་ ཀུན་ མཁྱེན་ ལྕགས་ ཐང་ རབ་
269



འབྱམས་པ་བསོད་ནམས་དཔལ་བཟང་པོ་ཞེས་སྙན་གྲགས་ ཕྱོགས་ཀྱི་རྣ་བའི་
རྒྱན་དུ་གྱུར་པ་དེ་ཐོག་མར་མཇལ་སྐབས་མཚན་ཀླུ་སྒྲུབ་རྒྱ་མཚོར་གསོལ། དེའི་
ཕྱིར་ཉིན་མཁན་པོ་དེ་ཉིད་དང༌། སློབ་དཔོན་པཎ་གྲུབ་བཟང་པོ་བཀྲ་ཤིས།
ཞུ་བ་པོ་གྲིབ་ཚོད་དང་བཅས་པའི་དགེ་འདུན་གྲངས་ཚང་གི་དབུས་སུ་རབ་ཏུ་
བྱུང་སྟེ་མཚན་མང་ཐོས་ཀླུ་སྒྲུབ་རྒྱ་མཚོར་གསོལ་ཏེ། མཉན་ཡོད་བྱ་གཤོང་གི་
གདན་སར་ལོ་བརྒྱད་ཀྱི་རིང་དུ་རྒྱན་དྲུག་མཆོག་གཉིས་ཀྱི་གཞུང་ལུགས་ཆེན་པོ་
རྣམས་ལ་ མཁས་ པར་སྦྱངས་ཏེ་འཆད་རྩོད་རྩོམ་གསུམ་གྱི་ལས་ལ་ སྤོབས་ པ་
མཆོག་ཏུ་གྱུར། དེ་ལས་མཁས་གྲུབ་དམ་པ་འདི་ཉིད་ཀྱིས་སྔ་གཞུག་རྣམས་སུ་
ལྕགས་ཐང་ རབ་ འབྱམས་ པ་ བྱམས་ པ་ བསོད་ ནམས་ དང་། འཇམ་ མགོན་
ཕྱོགས་ལས་རྣམ་རྒྱལ། སྐྱིད་གཤོངས་པ་བློ་གྲོས་རྣམ་རྒྱལ། ཇོ་ནང་པ་ཀུན་
དགའ་གྲོལ་མཆོག་སོགས་མཁས་ཤིང་གྲུབ་པ་བརྙེས་པའི་བླ་མ་དམ་པ་དུ་མའི་
ཞབས་རྡུལ་སྤྱི་བོར་བླངས་ཏེ་མདོ་སྔགས་ཆོས་ཚུལ་དུ་མ་གསན་ཅིང་། དེ་ལས་
ཀྱང་མཁས་གྲུབ་དཔལ་ འབར་ རྒྱལ་ མཚན་ གྱི་ དྲུང་ དུ་ རྩ་ བ་ ཕྱག་ རྒྱ་ ཆེན་ པོ།
སྡོང་པོ་ནི་གུ་ཆོས་དྲུག ཡལ་ག་ལམ་འཁྱེར་རྣམ་གསུམ། འབྲས་བུ་འཆི་མེད་
འཕྱུག་མེད། མེ་ཏོག་མཁའ་སྤྱོད་དཀར་དམར་སོགས་དབང་བཀའ་ཉམས་
ཁྲིད། བླ་མ་བརྒྱུད་པའི་རྣམ་ཐར་གྱི་ལུང་སོགས་དཔེ་ལུང་རིགས་རྣམས་དང༌།
འཁྲུལ་འཁོར་ཉི་ཤུ་པ། འཆི་མེད་འཁྲུལ་འཁོར་སོ་གཉིས་སོགས་ཀྱི་ཕྱག་ལེན་
རྣམས་ཕུལ་དུ་ཕྱིན་པར་གསན་ཏེ། ལོ་གསུམ་ གྱི་རིང་དུ་འདར་གྱི་བྲག་ཁུང་།
རྨུ་བྲག་ཤོད། མྱུ་གུ་ལུང་རྣམས་སུ་བཞུགས་ཏེ་ཉམས་སུ་བླངས་པས་འོད་གསལ་
གྱི་རྟགས་དང་ཉམས་སྣང་བསམ་གྱིས་མི་ཁྱབ་པ་དུ་མ་བྱུང་། དགུང་ལོ་ཉེར་
བརྒྱད་པར་མཚུངས་མེད་འདྲེན་མཆོག་དམ་པ་བློ་གསལ་རྒྱ་མཚོའི་དྲུང་ནས་སྔ་
ཕྱིར་ལམ་ འབྲས་ ཚོགས་ བཤད་ ཚར་ གཅིག་ དང་ སློབ་ བཤད་ ཀྱི་ དབང༌ བྱིན་
རླབས། ལམ་སྐོར་དགུའི་ཁྲིད་ལུང་། བདག་མེད་ཕྱི་ནང་གི་དབང་། བརྡ་
ཆིག་བརྒྱུད། གསང་ བཅུའི་རྒྱས་འདེབས། སྒྲུབ་པའི་ལུང་སྦྱིན། ས་སྐྱའི་
270



གསེར་ཆོས་བཅུ་གསུམ་སོགས་ཐུན་མོང་དང་ཐུན་མོང་མ་ཡིན་པའི་ཆོས་བཀའ་
མཐའ་ཡས་པ་བསྩལ་ཏེ་མདོ་རྒྱུད་རྒྱ་མཚོའི་ཕ་རོལ་ཏུ་སོན་པར་གྱུར། དམ་པ་
འདི་ཉིད་ཀྱིས་ཟིན་བྲིས་བགྱིས་པའི་དཔེ་རྣམས་ཀྱང་སྤྱན་ལམ་དུ་གཟིགས་ཕུལ་
བས་ཤིན་ ཏུ་ ཐུགས་ དགྱེས་ ཤིང་། ཁྱེད་ལ་ཚེ་རབས་སྔ་མ་རྣམས་ སུ་ གསང་
སྔགས་སྦྱངས་བ་བྱས་པའི་ལས་འཕྲོ་བཟང་པོ་ཞིག་འདུག ་ གཞན་ཚེ་འདི་ལ་
སྔར་སྦྱངས་ པ་ ཆེན་ པོ་ མ་ བྱས་ པས་ གོ་ བ་ འདི་ འདྲ་ ཆགས་ མི་ཡོང་ གསུངས།
ཡང་སྐབས་ཤིག་ཟིན་བྲིས་འདྲ་འབུལ་དུ་ཕྱིན་པས་ཤིན་ཏུ་དགྱེས། ངའི་ལམ་
འབྲས་སློབ་བཤད་འདི་ཁྱེད་མིན་པ་གཞན་གྱིས་ཇི་ལྟ་བ་བཞིན་མི་གོ སྙིང་པོའི་
བཅུད་བསྡུས་པའི་ཚི་ལུ་དང་འདྲ་བའི་ལམ་འབྲས་པ་དེ་ཁྱེད་ཡིན་ནོ་གསུངས་ཏེ་
བསྔགས་བརྗོད་ཀྱི་མེ་ཏོག་པད་མ་དཀར་པོ་ཕྱོགས་བརྒྱར་འཐོར། དེ་ལྟར་དམ་
པ་འདི་ ཉིད་མཁས་གྲུབ་གཉིས་ལྡན་གྱི་གོ་འཕང་ལ་མངའ་དབང་འབྱོར་ཏེ་
དབུས་གཙང་ཁམས་གསུམ་ཀྱི་ནོར་འཛིན་སྒེག་མོའི་ཁྱོན་ཀུན་ཁྱབ་པར་གྱུར།
དགུང་ལོ་སུམ་ཅུ་པ་བོད་རབ་བྱུང་དགུ་པའི་ཆུ་མོ་གླང་གི་ལོ་སྟེ་སྤྱི་ལོ་1553ལོར་
བྱང་བདག་ནམ་མཁའ་ཚེ་དབང་རྡོ་རྗེས་བསྐུལ་བ་ལྟར་ཆོས་འཁོར་གླིང་གི་སློབ་
དཔོན་མཛད་ཅིང་། ལོ་དེའི་དགུན་ཁར་མཁན་ཆེན་བཟང་པོ་བཀྲ་ཤིས་ཀྱིས་
མཁན་པོ་དང་། འཇམ་དབྱངས་བླ་མ་ཕྱོགས་ལས་རྣམ་རྒྱལ་གྱིས་ལས་སློབ་
མཛད་དེ་གྲིབ་ཚོད་ཁ་སྐོང་དང་བཅས་པའི་དབུས་སུ་བསྙེན་པར་རྫོགས་པའི་
དགེ་སློང་གི་སྡོམ་པ་ཡང་དག་པར་བཞེས་ཤིང༌། ཕར་ཚད་ལ་འཆད་ཉན་ལོ་
གསུམ་མཛད། དགུང་ལོ་སོ་གསུམ་པ་མེ་ཕོ་འབྲུག་གི་ལོ་སྟེ་སྤྱི་ལོ་1556ལོར་ཡ་
ག་ཆོས་སྡིངས་ཀྱི་མཁན་པོ་མཛད་དེ་དགུང་ལོ་ང་གཅིག་བར་ལོ་བཅོ་བརྒྱད་ཀྱི་
རིང་དུ་ ཕར་ ཚད་ གཉིས་ དང༌། འདུལ་ མཛོད་ གཉིས། དབུ་ སྡོམ་ གཉིས།
བྱམས་ཆོས་རིགས་གཏེར་རྣམས་ལ་འཆད་ཉན་རུས་ཐོན་པར་མཛད་ཅིང་། ད་
དུང་རབ་བྱུང་དང་བསྙེན་རྫོགས་སྒྲུབ་མི་མང་པོའི་མཁན་པོ་མཛད་ཅིང་། མདོ་
སྔགས་ཀྱི་ ཆོས་ ཚུལ་ བསམ་ གྱིས་ མི་ ཁྱབ་ པ་ ལ་ འཆད་ ཉན་ རྒྱ་ ཆེར་ གནང་།
271



མཛོད་ཀྱི་སྤྱི་དོན་ཆེན་མོ་དང༌། རིགས་གཏེར་དཀའ་འགྲེལ། ཕར་ཕྱིན་ཟུར་
བཀོད། སྡོམ་གསུམ་སོ་ཐར་གྱི་དཀའ་འགྲེལ། བསྟན་རྩིས་སོགས་བཀའ་རྩོམ་
དུ་མ་གནང་། དགུང་ལོ་ང་གཉིས་པ་མཉན་ཡོད་བྱ་གཤོངས་ཀྱི་མཁན་པོའི་
ཁྲིར་ཕེབས་པ་དང༌། ཤར་ཕྱོགས། བྱང་ཕྱོགས་ཀྱི་དགོན་པའི་སྦྱིན་བདག་སྡེ་
པ་མི་དྲག་རྣམས་མཇལ་འཕྲད་ལ་ཕེབས་ཤིང་སོ་སོའི་ཞུས་མོས་ལྟར་གྱི་དབང་
བཀའ་ཟབ་ཆོས་མང་པོ་གནང་ སྟེ། མི་ལོ་བཅུ་གཉིས་ཀྱི་རིང་དུ་མདོ་སྔགས་
འཆད་ཉན་བླ་ལྷག་ཏུ་སྤེལ་ཞིང་འདུ་ཁང་གསར་བཞེངས་དང༌། ཆོས་གྲྭ་ཉམས་
དགའ་གསར་དུ་བསྐྲུན་པ་སོགས་བསྟན་པ་དང་དགེ་འདུན་གྱི་སྡེར་སྨན་པའི་
ཕྱག་རྗེས་ཆེན་པོར་བཞག དགུང་ལོ་དྲུག་ཅུ་རེ་བཞི་པ་ནས་བཟུང་འདར་གྲང་
ཆེན་ཆོས་འཁོར་ཡང་རྩེའི་གདན་ས་གཅིག་ལྕོག་མཛད། དགུང་ལོ་དྲུག་ཅུ་རེ་
བཞི་པ་ནས་ བཟུང་འདར་ གྲང་ཆེར་གསུང་ངག་རིན་པོ་ཆེ་ སློབ་བཤད་ཀྱིས་
མཚོན་དབང་བྱིན་རླབས། ལམ་སྐོར་དགུའི་ཁྲིད་ལུང༌། བདག་མེད་ཕྱི་ནང་གི་
དབང་། བརྡ་ཆིག་བརྒྱུད། གསང་བཅུའི་རྒྱས་འདེབས། སྒྲུབ་པའི་ལུང་སྦྱིན་
སོགས་མདོ་རྒྱུད་མན་ངག་དུ་མའི་ཆོས་ཀྱི་འཁོར་ལོ་བར་མེད་དུ་བསྐོར། དགུང་
ལོ་རེ་བརྒྱུད་པར་དགོན་པ་སེང་གེ་རྫོང་གི་ཕྱོགས་སུ་ཐུགས་དམ་ཉམས་བཞེས་
གནང་ཡུལ་སློབ་བཤད་ནོར་བུའི་གླིང་བསྐྲུན་ཏེ་དད་ལྡན་རྣམས་ལ་ཟབ་ཆོས་ཅི་
རིགས་དང་། དགུང་ལོ་ བདུན་ཅུ་ པར་བྱང་ངམ་རིངས་ཆོས་སྡེའི་མཁན་པོ་
གནང་སྟེ་དམ་པ་འདི་ཉིད་ཀྱིས་གསུང་ངག་ལམ་འབྲས་ཡོངས་རྫོགས་ལན་དྲུག་
གིས་མཚོན་མདོ་སྔགས་རྒྱུད་སྡེ་རབ་འབྱམས་ཀྱི་ཆོས་ཀྱི་འཁོར་ལོ་བསྐོར་བས།
གསུང་ལས་སྐྱེས་པའི་སློབ་མའི་ཚོགས་ཀྱང་ཆོས་རྗེ་འགའ་རོང་པ་དང་། ཆོས་
རྗེ་འབུམ་པ་ཤེར་བློ་པ། ཆོས་རྗེ་ཆ་ལུང་པ་སོགས་ཆོས་རྗེའི་མཚན་ཐོབ་པ་དང་།
རབ་འབྱམས་སྨྲ་བ། དཀའ་བཅུ་བ་སོགས་བརྒྱ་ཕྲག་དུ་མ་བསྐྲུན་པ་མ་ཟད།
ཀླུ་སྒྲུབ་བསྟོད་འགྲེལ། ཕྱག་ཆེན་རྩོད་སྤོང་། ཕྱག་ཆེན་ཡང་ལན། རྒྱུད་མན་
ངག་གི་ བརྒྱུད་ འདེབས། བཟང་དྲུག་ གི་ ལག་ ལེན་ སོགས་ མདོ་ སྔགས་ རིག་
272



གནས་ཀྱི་ཆོས་ཚན་བརྒྱ་ཕྲག་བརྒལ་བ་རྗེས་འཇུག་གདུལ་བྱའི་གསོས་སུ་བཞག་
ཅིང་། དེ་ལྟར་དམ་པ་འདི་ཉིད་ཀྱི་སྐུ་ཚེ་ཧྲིལ་པོར་རྒྱལ་བའི་བསྟན་པ་རིན་པོ་ཆེ་
འདི་ཉིད་སྒོ་ཀུན་ནས་ དར་ཞིང༌ རྒྱས་ པར་ མཛད་དེ། མཐར་དགུང༌གྲངས་
བདུན་ཅུ་ དོན་ གཉིས་ པ་ བོད་ རབ་ བྱུང་ བཅུ་ པའི་ ཤིང་ཕོ་རྟ་ཡི་ལོ་ སྟེ་ སྤྱི་ལོ་
1594ལོར་དགོངས་པ་ཆོས་དབྱིངས་སུ་གཤེགས་པ་ཡིན་ནོ། །
མེ་ཏྲི་དོན་གྲུབ་རྒྱལ་མཚན།
ཁོང་ནི་བོད་རབ་བྱུང་དགུ་པའི་མེ་ཕོ་ཁྱི་ཡི་ལོ་སྟེ་སྤྱི་ལོ་1526ལོར་བོད་
དབུས་གཙང་རུ་བཞི་ལས་རོང་གཡག་སྡེ་རུ་ཡབ་བོད་ཆོས་རྒྱལ་གྱི་གདུང་རྒྱུད་
བཤེས་གཉེན་བཟང་པོ་དང་། ཡུམ་ཡེ་ཤེས་ཀྱི་མཁའ་འགྲོ་མ་བུ་འདྲེན་རྒྱལ་མོ་
གཉིས་ཀྱི་སྲས་སུ་ངོ་མཚར་བའི་དགེ་མཚན་དུ་མ་དང་བཅས་ཏེ་གཟུགས་སྐུ་ཆུ་
ཤེལ་གྱི་དབང་པོ་མངོན་པར་བཞད་མ་ཐག་ལྗགས་ཀྱི་དཀྱིལ་འཁོར་དུ་ཨ་ཡིག་
ཤིན་ཏུ་གསལ་བ་རང་བྱུང་དུ་དོད་ཅིང་། སྐུ་ན་ཆུང་ངུའི་དུས་ནས་དམ་པའི་
བག་ཆགས་རང་ཆས་སུ་སད། དགུང་ལོ་བདུན་པར་ཡི་གེ་འབྲི་ཀློག་བསླབ་པས་
ཚེགས་མེད་དུ་མཁྱེན་པ་བྱུང༌། མཁས་མཆོག་ཤཱཀྱ་བློ་ལྡན་གྱི་མདུན་ནས་ནི་གུ་
ཆོས་དྲུག་དང༌། སུ་ཁ་ཆོས་དྲུག་ལ་གསན་སྦྱངས་མཛད། དགུང་ལོ་བཅོ་ལྔ་
པར་འབུམ་རབ་འབྱམས་པ་ཤེས་རབ་རྒྱལ་མཚན་ཀྱི་དྲུང་དུ་ཁྱིམ་པའི་རྟགས་
མཐའ་དག་གཞི་མདོའི་རྩྭ་ལྟར་དོར་ཞིང་། ངུར་སྨྲིག་གི་རྒྱལ་མཚན་སོགས་རབ་
ཏུ་བྱུང་བའི་རྟགས་ཡང་དག་པ་བཞེས་པའི་སྒོ་ནས་བར་མ་རབ་བྱུང་གི་སྡོམ་པ་
བཞེས་ཏེ། མཚན་ མེ་ ཏྲི་ དོན་ གྲུབ་ རྒྱལ་ མཚན་ དཔལ་ བཟང་ པོར་ གསོལ།
དགུང་ལོ་བཅུ་དྲུག་པར་དཔལ་འབྲས་ཡུལ་སྐྱེད་ཚལ་གྱི་ཆོས་གྲྭ་ཆེན་པོར་བྱོན་ཏེ།།
དགེ་འདུན་འདུས་པ་རྒྱ་མཚོའི་ཚོགས་དང་བཅས་པ་ལ་མང་ཇ་གདན་ནོན་གྱི་
བསྙེན་བཀུར། འབུལ་ བ་ འགྱེད་ བཅས་ བསམ་ གྱིས་ མི་ ཁྱབ་ པ་ བསྒྲུབས།
273



མཁས་ཤིང་གྲུབ་པ་བརྙེས་པའི་དགེ་བའི་བཤེས་གཉེན་དམ་པ་བྲག་དཀར་རབ་
འབྱམས་པ་བསྟན་པ་རབ་རྒྱས་ སོགས་ཀྱི་དྲུང་ནས་རྒྱལ་བའི་བཀའ་དང་དང་
བསྟན་བཅོས་མཐའ་དག་གསན་ཅིང་། དེ་དག་ལ་ཐོས་བསམ་གྱིས་སྒྲོ་འདོགས་
བཅད་དེ་ཕུལ་དུ་ཕྱིན་པའི་མཁས་པ་ཆེན་པོར་གྱུར། དགུང་ལོ་ཉི་ཤུ་རྩ་ལྔ་པར་
དཔལ་གཞིས་ཀ་རིན་ཆེན་སྤུངས་པ་ནས་རིགས་ལྡན་སྤྲུལ་པའི་ཆོས་ཀྱི་རྒྱལ་པོའི་
བཀའ་ཡིས་བསྒོས་ཏེ། བྱང་ངམ་རོང་གི་ཆོས་གྲྭ་ཆེན་པོར་ཡོངས་སུ་གྲགས་པའི་
པོ་ཏི་བཅོ་བརྒྱད། གཞན་ཡང་གསུང་རབ་དུ་མའི་སྐྱེས་འབུལ་བ་དང་བསྟན་
པའི་རྣམ་གཞག་ལ་རྫོང་བདའ་ མཛད། རྗེ་ཉིད་ཀྱིས་ཆོས་ གྲྭ་ཆེན་པོར་དགེ་
འདུན་པ་རྒྱ་མཚོའི་དབུས་སུ་རྒྱལ་བའི་གསུང་རབ་མཐའ་དག་དང་། བཀའ་
ཆོས་བཅོ་བརྒྱད་ལ་གྲྭ་སྐོར་དང་། ཁྱད་པར་དུ་འདུལ་བ་མདོ་རྩ་ལ་བཤད་པ་
ནན་ཆེར་མཛད། དགུང་ལོ་སོ་དགུ་པར་ཆོས་ཀྱི་རྒྱལ་པོ་ངག་དབང་ཆོས་གྲགས་
རྒྱལ་མཚན་དཔལ་བཟང་པོས་མཁན་པོ་དང༌། མཁས་གྲུབ་སངས་རྒྱས་སེང་
གེས་ལས་སློབ་དང༌། འཇུན་པ་ཆོས་རྗེས་གསང་སྟེ་སྟོན་པ་མཛད་དེ་མཁས་
བཙུན་བཟང་གསུམ་གྱི་ཐུགས་རྒྱུད་གཏམས་པའི་དད་པའི་དགེ་འདུན་གྲངས་
ཚང་གི་དབུས་སུ་བསྙེན་པར་རྫོགས་པའི་དགེ་སློང་གི་དངོས་པོ་ཡང་དག་པར་
བཞེས། བར་སྐབས་སུ་རྐྱེན་འགའ་ཞིག་ལ་བརྟེན་ནས་ཚར་ཆེན་ཆོས་ཀྱི་རྒྱལ་
པོའི་བློ་གསལ་རྒྱུ་མཚོ་གྲགས་པ་རྒྱལ་མཚན་དཔལ་བཟང་པོའི་དྲུང་དུ་བྱོན་ཏེ།
ལུས་ངག་ཡིད་གསུམ་ཅིག་ཆར་ཕུལ། མཉེས་པ་གསུམ་གྱི་སྒོ་ནས་མཉེས་པར་
མཛད་ནས། རྣལ་འབྱོར་དབང་ཕྱུག་གྲུབ་ཆེན་བི་རུ་པའི་ཐུགས་བཅུད། རྗེ་
བཙུན་ས་སྐྱ་པ་ཡབ་སྲས་ལ་ཚད་མ་སྙན་བརྒྱུད་བཞི་བར་མ་ཆད་པར་བཞུགས་
པའི་ཉམས་བཞེས་ཀྱི་གཙོ་བོ་རྗེ་འདི་ཉིད་ལ་བརྒྱུད་པ་གསུམ་འདུས་ཀྱི་གཙོ་བོ་
གཅིག་ཏུ་འདུས་ཤིང་། ཁྱད་པར་རྗེ་སེམས་དཔའ་ཆེན་པོས་གཞན་ལ་ཆེར་མ་
གནང་བའི་གདམས་པ་གསུང་ངག་རིན་པོ་ཆེ་སློབ་བཤད་དང༌། དེའི་བོགས་
འདོན་གེགས་ སེལ་ སོགས་ ཐུན་ མོང་ མ་ ཡིན་ པ་ ཕྲ་ ཞིང་ ཕྲ་ བ་ ནས་ ཕྱག་ ཁྲིད།
ས
274



ཉམས་ཁྲིད། ཚིགས་ཁྲིད་བཅས་དཀའ་གནད་ཀྱི་བཤད་པ། ལམ་སྐོར་ཕྱི་མ་
བརྒྱུད་སོགས་གསན་སྦྱངས་བགྱིས་ ཏེ་ཆེས་ཆེར་སྒྲོ་འདོགས་ཆོད་པར་མཛད་
པས། ཕྱི་ནང་གསང་བའི་དེ་ཁོ་ནའི་རྟེན་འབྲེལ་མཐའ་དག་ཅིག་ཆར་འགྲིག་སྟེ།
ཚད་མ་སྙན་བརྒྱུད་བཞིའི་མངའ་བདག་ཆེན་པོར་བཞུགས། གཞན་ཡང་སྔ་
གཞུག་རྣམས་སུ་འཇམ་དབྱངས་ཁྲོ་བའི་དབང་པོ། སྤྱན་སྔ་ངག་དབང་ཆོས་
གྲགས། མཁས་ བཙུན་ དམ་ པ་ རིན་ པོ་ ཆེ་ ལྷ་བཙུན་པ། ཟབ་ དོན་ དུ་ མའི་
གཏེར་མཛོད་ སྟག་ ལུང་ རིན་ པོ་ ཆེ་ ཀུན་ དགའ་ བཀྲ་ ཤིས། འཇམ་ དབྱངས་
མཁྱེན་བརྩེའི་དབང་ཕྱུག་ཡབ་སྲས་གཉིས། རྗེ་རྡོ་རྗེ་འཆང་ཆེན་པོའི་རུས་ཀྱི་
དབོན་པོ་སངས་རྒྱས་སེང་གེ་སོགས་ཡོངས་འཛིན་དམ་པ་ཉེར་གཅིག་མཉེས་པ་
གསུམ་གྱི་སྒོ་ནས་མཉེས་པར་མཛད་དེ། འཕགས་ཡུལ་ནས་བཀའ་འགྱུར་རོ་
ཅོག་དང་། བོད་ཡུལ་ན་གྲགས་པའི་རྡོ་རྗེ་ཐེག་པའི་ཆོས་ཚུལ་ཕལ་མོ་ཆེ་གསན་
པར་མཛད་དེ། ལུང་རིགས་ཀྱི་ལམ་ནས་ལེགས་པར་དྲངས་ཤིང་སྙན་བརྒྱུད་ཀྱི་
གདམས་པས་ བརྒྱན་ནས་ ཐུགས་ སུ་ཆུད། དེ་དག་གི་ སྙིང་ པོའི་ བཅུད་སྤྲོས་
བཅས་དང་སྤྲོས་མེད་ཀྱི་ཉམས་ལེན་གྱི་རིམ་པ་ཟབ་མོ་རྣམས་ལ་རྩེ་གཅིག་ཏུ་
ཉམས་སུ་བླངས་བར་མཛད་པའི་མཐུས་སོ་སོའི་གཞུང་ལུགས་ནས་བཤད་པའི་
ཉམས་རྟོགས་རྣམས་ཇི་ལྟ་བ་བཞིན་ཐུགས་རྒྱུད་ལ་འཁྲུངས་ཤིང༌། ཐ་མལ་གྱི་
སྣང་ཞེན་གྱི་དྲི་མ་དག་སྟེ། ལམ་བསྐྱེད་པའི་རིམ་པ་དང༌། རྡོ་རྗེ་སྔགས་ཀྱི་
བཟླས་བརྗོད་མཐར་ཕྱིན་པས། མཁའ་འགྲོ་ཆོས་སྐྱོང་རྣམས་ཕྲན་དུ་ཁོལ། གྱ་
ནོམ་ལྷར་ཞེན་གྱི་རྣམ་རྟོག་དག་སྟེ། བརྗོད་བྲལ་ལྷན་ཅིག་སྐྱེས་པའི་རྟོགས་པ་
མངོན་དུ་གྱུར་ཏེ། མཁས་གྲུབ་གཉིས་ལྡན་གྱི་གོ་འཕང་ལ་མངའ་དབང་འབྱོར།
དེ་ལ་སྔ་གཞུག་རྣམས་སུ་ཉེ་བ་སྲད་བྲག བདེ་བ་ཅན། པད་མ་ཆོས་སྡིངས།
སྤར་ཕུ་སོགས་སུ་བྱོན་ནས་འཆད་རྩོད་རྩོམ་གསུམ་གྱི་སྒོ་ནས་རྒྱལ་བའི་བསྟན་པ་
རིན་པོ་ ཆེ་ འདི་ ཉིད་ སྒོ་ཀུན་ནས་དར་ ཞིང་ རྒྱས་ པར་ མཛད་ པས། རྗེས་ སུ་
བཟུང་ཞིང་བཀའ་དྲིན་ཐོབ་པའི་ཞལ་སློབ་ཀྱང་བསམ་གྱིས་མི་ཁྱབ་པ་ཡོད་པ་
275



རྣམས་ནི་བགྲང་བར་མི་ནུས་ན་ཡང་། འདིར་ རགས་ཙམ་བརྗོད་ན། ཕན་
ཚུན་བཀའ་དྲིན་རྗེས་སུ་ནོད་པའི་དམ་པ་བདུན་ནི། སྤྲུལ་པའི་སྐུ་མཆོག་བསོད་
ནམས་རྒྱ་མཚོ། མཁས་བཙུན་དམ་པ་རིན་པོ་ཆེ་ལྷ་བཙུན་པ། མཁན་ཆེན་
གཞོན་ནུ་བློ་གྲོས། མཁན་རིན་པོ་ཆེ་བསློབ་གསུམ་པ། མཁས་བཙུན་དམ་པ་
བཀྲ་ཤིས་ རིན་ ཆེན་ པ། མཁན་ ཆེན་ དམ་ པ་ བྱམས་ པ་ བསྟན་ པ་ རབ་ རྒྱས།
མཁས་དབང་རྣམ་རྒྱལ་བཟང་པོ། གཞན་ཡང་ཡོངས་སུ་གྲགས་པའི་མཁས་པ་
ཆེན་པོ་བཞི་སོགས་མཁས་གྲུབ་གཉིས་ལྡན་གྱི་སློབ་མ་དུ་མ་བསྐྲུན་ནས་དེ་དག་
གིས་ཀྱང༌ རྒྱལ་ བའི་ བསྟན་ པ་ རིན་ པོ་ ཆེ་ནམ་ལངས་ཀྱི་ ཉི་ མ་ ཤར་ བ་ ལྟར།
ཕྱོགས་བཅུར་རྒྱས་པར་མཛད་ཅིང་མཁྱེན་རབ་མཆོག་ཏུ་ཡངས་ཤིང་རྒྱལ་ཆེན་
རྣམ་ཐོས་སྲས་ཀྱི་བཀའ་བབས་པ་སྟག་ལུང་དཔོན་སོགས་སྡེ་དཔོན་རིགས་ཕལ་
མོ་ཆེས་མཆོད་ཅིང་བཀུར་བ་སོགས་ལ་བརྟེན་ནས། འདོད་ཡོན་གྱི་དངོས་པོ་
གང་བྱུང་ཐམས་ཅད་དཔལ་ལྡན་ས་སྐྱ་སོགས་དབུས་གཙང་གི་དགོན་སྡེ་དང༌
གནས་ཆེན་རྣམས་སུ་བྱོན་ཏེ་རྟེན་གསུམ་ལ་མཆོད་འབུལ་དང༌། དགེ་འདུན་
འདུས་པའི་སྡེ་ལ་འགྱེད་མང་ཇ་སོགས་མཛད་དེ་བསྟན་པ་དར་ཞིང་རྒྱས་པ་
དང་། སེམས་ཅན་རྣམས་བདེ་ཞིང་སྐྱིད་པ་དང་། མྱུར་དུ་སངས་རྒྱས་ཀྱི་གོ་
འཕང་ཐོབ་པའི་སྨོན་ལམ་རྒྱ་ཆེར་གནང་ནས་འདི་ཕྱི་དོན་དང་ལྡན་པར་མཛད། །
དེ་ལྟར་དམ་ པ་ འདི་ ཉིད་ཀྱི་སྐུ་ཚེ་ཧྲིལ་ པོར་ རང་ དོན་ དུ་ ཐོས་ བསམ་ བསྒོམ་
གསུམ། གཞན་དོན་དུ་འཆད་རྩོད་རྩོམ་གསུམ། གཉིས་དོན་དུ་བཤད་སྒྲུབ་
ལས་གསུམ་ འབའ་ ཞིག་ གིས་ དུས་ འདའ་ བར་ བགྱིས་ ནས། མཐར་ དགུང་
གྲངས་དྲུག་ཅུ་རེ་གཅིག་པ་བོད་རབ་བྱུང་བཅུ་པའི་མེ་མོ་ ཕག་གི་ལོ་སྟེ་སྤྱི་ལོ་
1587ལོར་དགོངས་པ་ཞི་དབྱིངས་སུ་གཤེགས་པའི་ཚུལ་བསྟན་པ་ཡིན་ནོ། །
276



བསླབ་གསུམ་རྒྱལ་མཚན་དབང་པོ།
ཁོང་ནི་བོད་རབ་བྱུང་དགུ་པའི་མེ་ཕོ་ཁྱི་ཡི་ལོ་སྟེ་སྤྱི་ལོ་1526ལོར་འོ་ཡུག་
ཅེས་པའི་སྨན་ལྗོངས་སུ་ཡབ་རིགས་ཀྱིས་མངོན་པར་མཐོ་བ་རྒྱ་ལྷ་དང༌། ཡུམ་
ཡེ་ཤེས་ཀྱི་མཁའ་འགྲོ་མ་གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་
ཏེ་གཟུགས་སྐུ་ཆུ་ཤེལ་གྱི་དབང་པོ་མངོན་པར་བཞད་ཅིང་མཚན་འཚོ་རྒྱལ་དུ་
གསོལ། དམ་པ་འདི་ཉིད་ནི་སྔོན་གྱི་བག་ཆགས་བཟང་པོས་བརྟས་པའི་དབང་
གིས་ཐུགས་རིག་དྭངས་ཤིང༌། ཐ་མལ་གྱི་སྤྱོད་པ་དང་བྲལ་བ། གཟིགས་སྣང་
མང་པོས་དུས་འདའ་བ་ཞིག་ཡོད་པས། ཡི་གེ་འབྲི་ཀློག་སོགས་བརྡ་བསྟན་པ་
ཙམ་གྱིས་མཁྱེན་པ་བྱུང༌། དེ་ནས་ སྡིངས་མ་མཁན་པོ་གྲུབ་པའི་དབང་ཕྱུག་
དྲུང་པ་འགའ་ཚེ་བའི་ཞལ་སྔ་ནས་མཁན་སློབ་གྲངས་ཚང་གི་དབུས་སུ་རབ་ཏུ་
བྱུང་བ་དགེ་ཚུལ་གྱི་སྡོམ་པ་བཞེས་ཏེ་མཚན་བསླབ་གསུམ་རྒྱལ་མཚན་དབང་པོ་
ཞེས་གསོལ། བསླབ་བྱའི་གནས་མཐའ་དག་ལ་ཉེས་ལྟུང་གི་དྲི་མས་མ་གོས་པའི་
འདུལ་བ་འཛིན་པ་རྒན་པོའི་བརྟུལ་ཞུགས་ལ་གནས་པར་མཛད་དེ། མཁན་པོ་
དེ་ཉིད་དང་ཆོས་རྗེ་ལེགས་ ལྡན་ པ་ སོགས་ ལ་ གསང་ སྔགས་ གསར་རྙིང་དང་
འབྲེལ་བའི་སྨིན་བྱེད་རྒྱུ་དབང་མཚན་ཉིད་དང་ལྡན་པ་གསན་ཏེ། ཕུང་ཁམས་
སྐྱེ་མཆེད་ཐམས་ཅད་བདེ་བར་གཤེགས་པའི་ས་བོན་ལེགས་པར་ཐེབས་ཤིང་།
མི་རིང་བར་མཚན་ཉིད་ལ་བསླབ་པར་བཞེད་ནས་དཔལ་འབྲས་ཡུལ་སྐྱེད་ཚལ་
འོག་ཏུ་བྱོན་ཏེ་མཁས་གྲུབ་དམ་པ་ཆོས་ཀྱི་རྗེ་བློ་གྲོས་ཆོས་འཕགས་པའི་ཞབས་
པད་བསྟེན་ནས། ཕར་ཕྱིན་ལ་རྩ་སློབ་མཛད་དེ། ལུང་ཆེན་པ་སྟོན་པ་བཟང་
ཞིང་། ཐུགས་རིག་མངའ་བའི་ཚད་དང་ཀུན་གྱིས་དགེ་བཤེས་བསླབ་གསུམ་པ་
ཞེས་ཕས་རྒོལ་རྨེག་མེད་འཇོམས་པའི་མཁས་པའི་གྲགས་པས་ཁྱབ་པར་གྱུར།
བར་སྐབས་ ཤིག་ ཏུ་ སྐྱེད་ཚལ་ནས་ གཙང་ དུ་ བསོད་ སྙོམས་ ལ་ བྱོན་ པ་ དང་།
277



ཐམས་ཅད་མཁྱེན་པ་མཁྱེན་བརྩེའི་དབང་ཕྱུག་སྡིངས་མར་མཁན་པོར་ཕེབས་
པ་དང་དུས་མཚུངས་པར་ཞལ་མཇལ་བ་ངང་དེ་གའི་ཡིད་ལ་གཞན་གྱིས་འཕྲོག་
པར་མི་ནུས་པའི་ཐུགས་དང་ཆེན་པོ་བསམ་གྱིས་མི་ཁྱབ་པ་བྱུང་བ་ལ་བརྟེན་
ནས་མདོ་ཕྱོགས་ཀྱི་གསན་སྦྱོང་གི་འཕྲོ་ཡང་བཞག བསོད་སྙོམས་ཀྱི་མུ་ཡང་
ཅམ་དེ་བཞག་ནས་མ་བསྐྱངས་བར་དུས་དེ་ནས་བཟུང་སྟེ། བླ་མ་དམ་པ་དེའི་
ཞབས་ལ་གཏུག་པར་མཛད་དེ་སྔགས་ཀྱི་ཆོས་ཚུལ་རྒྱ་མཚོ་ལྟ་བུ་གསན་བསམ་
མཛད། གཞན་ཡང་བདག་ཆེན་ངག་གི་དབང་ཕྱུག རྒྱལ་དབང་ཐམས་ཅད་
མཁྱེན་པ་ཚར་ཆེན་ཆོས་ཀྱི་རྒྱལ་པོའི་ཞལ་སྔ་ནས་ཀྱང་། གསུང་ངག་རིན་པོ་ཆེ་
སློབ་བཤད་ཐུན་མོང་མ་ཡིན་པ་གཙོ་བོར་གྱུར་པའི་གསེར་ཆོས་བཅུ་གསུམ་དང་།
ནག་པོ་ཆེན་པོ་རྣམ་གཉིས་དང་། ཤངས་ཆེན་རྣམ་པ་ལྔ་སོགས་ཟབ་རྒྱས་ཀྱི་
ཆོས་ཚུལ་ དུ་ མ་ དང༌། གཏེར་སྟོན་ཆེན་ པོ་ རིག་འཛིན་རྡོ་རྗེ་ ཉིད་ལས་ རང་
བཞིན་རྫོགས་པ་ཆེན་པོ་དགོངས་པ་ཟང་ཐལ་ལ་སོགས་པའི་བཀའ་གཏེར་གྱི་
ཆོས་དཔག་ཏུ་མེད་པ་དང༌། ཁྱད་པར་དུ་བོད་ཀྱི་ཡུལ་འདིར་ཆོས་ཚུལ་ཇི་སྙེད་
པའི་སྲོག་ཤིང་དམ་པ། འགྲན་གྱི་ཟླ་ཐམས་ཅད་དང་བྲལ་བ། རིགས་ཐམས་
ཅད་ཀྱི་བདག་པོ། དཀྱིལ་འཁོར་ཀུན་གྱི་གཙོ་བོ་རྡོ་རྗེ་འཆང་མཁྱེན་བརྩེའི་
དབང་ཕྱུག་བསྟན་པའི་ རྒྱལ་ མཚན་དཔལ་བཟང་པོ་ཉིད་ལས། གསུང་ངག་
རིན་པོ་ཆེ་ཚོབ།ས་བཤད་ཚར་གཅིག་དང་། སློབ་བཤད་ཚར་གཉིས། དེ་དག་
དང་འབྲེལ་བའི་སྨིན་བྱེད་ཀྱི་དབང་། བྱིན་རླབས། རྗེས་གནང༌། གླེགས་
བམ་སོགས་ ལུང་ སྐོར་ དུ་ མ་ དང་ བཅས་ ལམ་ སྐོར་ ཡོངས་ སུ་ རྫོགས་ པ་ དང༌།
ལམ་སྐོར་ཕྱི་མ་བརྒྱད་ཆ་ལག་དང་བཅས་པ་ཟབ་དོན་སྙན་བརྒྱུད་ཇི་སྙེད་པ་
དང་། ས་བཀའ་རྙིང་གསུམ་གྱི་ཆོས་ཚུལ་རྒྱ་མཚོ་ལྟ་བུ་ལ་གསན་སྦྱངས་མཐར་
ཕྱིན་མཛད། གཞན་ཡང་རྗེ་བཙུན་སངས་རྒྱས་སེང་གེ གློ་ཆེན་ཀུན་དགའ་
གྲོལ་མཆོག ངོར་ཆེན་དཀོན་མཆོག་ ལྷུན་གྲུབ། མཁན་ཆེན་དཀོན་ མཆོག་
དཔལ་ལྡན། གྲུབ་པའི་དབང་ ཕྱུག་བསྟན་ འཛིན་ ཉི་ ཟླ་ བཟང་་པོ། འཇམ་
278



དབྱངས་བཀྲ་ཤིས་རྒྱལ་མཚན། གྲུབ་པའི་དབང་ཕྱུག་པཎ་ཆེན་ལྷ་དབང་བློ་
གྲོས་སོགས་ མཁས་ཤིང་གྲུབ་ པ་ བརྙེས་ པའི་ དགེ་ བའི་ བཤེས་ གཉེན་ དུ་ མའི་
ཞབས་རྡུལ་སྤྱི་བོར་བླངས་ཏེ། མཉེས་པ་གསུམ་གྱི་སྒོ་ནས་མཉེས་པར་མཛད་
པའི་མཐུས། དེ་དག་ལ་མངའ་བའི་སྡེ་སྣོད་གསུམ་དང་རྒྱུད་སྡེ་བཞི་དང་འབྲེལ་
བའི་ཚུལ་བསམ་པའི་ར་བ་ལས་འདས་པ་ལ་གསན་བསམ་མཐར་ཕྱིན་མཛད།
གསན་པ་ དེ་ དག་ ཀྱང་ མིང་རྐྱང་ དུ་ མ་ སོང་ བའི་ ཚིག་ དང་ དོན་ གྱི་ ཆ་ ལ་ སྒྲོ་
འདོགས་ཐམས་ཅད་ཡོངས་སུ་ཆོད་པར་མཛད་ནས་དོན་རྩེ་གཅིག་ཏུ་ཉམས་སུ་
བཞེས་པས་ཐུགས་རྒྱུད་ལ་སྤང་རྟོགས་ཀྱི་ཡོན་ཏན་གཞལ་དུ་མེད་པ་མངའ་ཞིང་།
རྡོ་རྗེ་འཆང་ཚར་ཆེན་ཡབ་སྲས་ཀྱི་དྲུང་དུ་བཀའ་ཆོས་གསན་པའི་ སྐབས་མ་
གཏོགས། ཕལ་ཆེར་དཔལ་སྤུག་རྣམ་པར་གྲོལ་བའི་དབེན་གནས། བོ་དོང་གི་
དགོན་ཁྲ་བོ་སོགས་སུ་སྐུ་མཚམས་ཁོ་ན་མཛད་ཅིང་ཐུགས་དམ་བསྐྱེད་རྫོགས་སུ་
མཛད་པའི་རིམ་པ་དུ་མ་ལ་མངའ་དབང་འབྱོར། དགུང་ལོ་བཞི་བཅུ་ཞེ་བཞི་ ་
པར་མཉམ་ཡོད་བྱ་གཤོང་གི་ཆོས་གྲྭ་ཆེན་པོར་འདུལ་བ་འཛིན་པ་ཆེན་པོ་འཇམ་
དབྱངས་སངས་རྒྱས་རྒྱལ་མཚན་ གྱིས་ མཁན་པོ་མཛད་དེ་མཁན་སློབ་ གྲངས་
ཚང་གི་དབུས་སུ་བསྙེན་པར་རྫོགས་པར་མཛད་དེ། བཅས་དང་རང་བཞིན་གྱི་
ཉེས་ལྟུང་ཕྲ་མོས་མ་གོས་པའི་གནས་བརྟན་འདུལ་བ་འཛིན་པ་ཆེན་པོར་གྱུར། །
དེ་ལྟར་ལུང་དང་རྟོགས་པའི་ཡོན་ཏན་དུ་མས་ཐུགས་རྒྱུད་གཏམས་ཤིང་། འགྲོ་
བ་ཀུན་གྱི་སྐྱབས་མགོན་གྱིས་འོས་སུ་གྱུར་པ། རྡོ་རྗེ་འཆང་མཁྱེན་བརྩེའི་དབང་
ཕྱུག་གཞན་སྣང་གཟུགས་ཀྱི་སྐུ་བསྡུས་པའི་ཚུལ་བསྟན་པས། དེ་ཉིད་ཀྱི་སྐུས་
འདུལ་བར་མ་གྱུར་པའི་གདུལ་བྱའི་ལྷག་མ་རྣམས་འཆད་རྩོད་རྩོམ་གསུམ་གྱི་སྒོ་
ནས་སྐྱོང་བར་བཞེད་དེ། ལོ་དེའི་ཟླ་བ་བཞི་པའི་ཡར་གྱི་དུས་ཚེས་བཟང་པོ་ལ།
སྔོན་བཤེས་གཉེན་མུ་ཊ་ཆེན་པོས་བདག་གིར་མཛད་ཅིང་། མཁས་གྲུབ་དམ་པ་
དུ་མས་བྱིན་གྱིས་བརླབས་པའི་ གནས་ དཔལ་ བོ་ དོང་ཨེའི་ཆོས་ གྲྭ་ ཆེན་ པོའི་
གད་ན་སར་མངའ་གསོལ་ཏེ། ཐམས་ཅད་མཁྱེན་པ་ཉིད་ཀྱི་ཇི་ལྟར་མཛད་པའི་
279



ཚུལ་དང་མཐུན་པར་ཆོས་ཀྱི་རྒྱལ་སྲིད་ལེགས་པར་བསྐྱངས་ནས་བསྟན་ པའི་
སྦྱིན་བདག་ ཆེན་ པོའི་ དགོངས་ བཞེད་ དང་ མཐུན་ པར་ ཆོས་ རྗེ་ ཐམས་ ཅད་
མཁྱེན་པ་དེ་ཉིད་ཀྱི་མཆོད་པ་ཆེན་པོ་འཛུགས་པར་དགོངས་ནས། འཇིགས་
བྱེད་རྭ་ལུགས་བཅུ་གསུམ་མའི་སྒྲུབ་མཆོད། དུས་འཁོར་བུ་ལུགས་ཇོ་ལུགས་
སོགས་ ཀྱི་ སྒྲུབ་ མཆོད་ དང༌། གཞན་ ཡང་ ཞོང་ ཞོང༌ མ་དང་། རམ་ སྡིངས་
སོགས་གནས་ཆེན་རྣམས་སུ་འཕགས་པ་ཐུགས་རྗེ་ཆེན་པོ་བྱང་གཏེར་ལུགས་
འགྲོ་བ་ཀུན་སྒྲོལ་གྱི་སྒྲུབ་མཆོད་སོགས་སྒྲུབ་མཆོད་དུ་མ་བཙུགས་ཤིང༌། ཆོས་
རྗེ་རིག་ པའི་ དབང་ ཕྱུག་ དང༌། ཆོས་ རྗེ་ ཉིན་ མོ་ བ་ སོགས་ དགེ་ བའི་བཤེས་
གཉེན་དུ་མ་དང་ཁམས་གཙང་གི་གྲྭ་བ་མང་པོ་སོགས་གཞི་བྱེས་ཀྱི་དད་ལྡན་དུ་
མ་ལ། དཔལ་ཀྱེ་རྡོ་རྗེ། བདེ་མཆོག་ནག་པོ་པ། རྡོ་རྗེ་འཇིགས་བྱེད་སོགས་
དབང་མང་པོ་དང་། གསང་འདུས་ རིམ་ ལྔ། རྭ་འཁྲིད་མཁའ་འགྲོའི་སྙན་
བརྒྱུད། གུར་ཞལ་ཕྱི་ནང་གི་ཁྲིད་སོགས་ གྲོལ་བྱེད་ཀྱི་ཁྲིད་མང་པོ། གསང་
སྔགས་རྙིང་མའི་ཕྱོགས་ ཀྱི་དབང་། ལུང་བྱིན་རླབས། བཀའ་གཏད་སོགས་
ཆོས་ཀྱི་འཕྲིན་ལས་བསམ་གྱིས་མི་ཁྱབ་པས་དུས་འདའ་བར་མཛད། དགུང་ལོ་
བཞི་བཅུ་ཞེ་དགུ་པ་ནས་བཟུང་། གསུང་ངག་རིན་པོ་ཆེ་སློབ་བཤད་ཐུན་མོང་
མ་ཡིན་པ་ཆ་ལག་ ཡོངས་སུ་ཚང་བ་ དང་ བཅས་ པ་སྨིན་རྒྱས་སུ་ བསྩལ་ ཞིང་།
མདོར་ན་རྡོ་རྗེ་འཆང་ཚར་ཆེན་ཡབ་སྲས་ཀྱི་སྙན་བརྒྱུད་ཀྱི་བསྟན་པ་ཉིན་མོ་
ལྟར་གསལ་བར་མཛད་ཅིང་། གསུང་ངག་སློབ་བཤད་ཀྱི་ཆོས་ཚུལ་དེང་སང་གི་
བར་དུ་མ་ཉམས་པར་བཞུགས་པ་ནི་རྗེ་འདིའི་བཀའ་དྲིན་དུ་ངེས་སོ། ། དེ་ལྟར་
དམ་པ་ འདི་ ཉིད་ ཀྱིས་ གསར་ རྙིང་ མཐའ་ དག་ གི་ དབང༌། ལུང་། ཁྲིད།
བཤད་པ། མན་ངག ཞལ་གདམས་སོགས་ཐམས་ཅད་ལ་དཔེ་མཁྱུད་དང་། །
སླ་ཆོས། གཟུ་ལུམ་དུ་མ་སོང་བར་ཕྱག་ཁྲིད་ཞལ་ཤེས་སུ་བྱས་པས། མ་འཁྲུལ་
བ། མ་ཆད་པ། མ་ ལྷག་པ། གསལ་ཞིང་གོ་བདེ་བ། འབྲེལ་ཆགས་ཤིང་
སྐབས་སུ་བབ་པའི་ཆོས་ཚུལ་དུ་མས་རང་རང་གི་བློ་དང་མཐུན་པར་དཀྲི་བར་
280



མཛད་པས། གསུང་ལས་སྐྱེས་པའི་ཞལ་སློབ་ཀྱི་རིམ་པ་ཡང་། ཆོས་རྗེ་རིན་པོ་
ཆེ་དབང་ཕྱུག་པ་དང༌། ཆོས་རྗེ་ ཉིན་མོ་བ། རྗེ་དྲུང་ཆོས་དབང་རིན་ཆེན།
མཚུངས་མེད་བླ་མ་དམ་པ་ཀླུ་སྒྲུབ་རྒྱ་མཚོ། གཏེར་སྟོན་རིག་འཛིན་ཆེན་པོ།
འ་ཞྭ་ སྔགས་འཆང་དབང་ཕྱུག་རབ་བརྟན་སོགས་མཁས་ཤིང་གྲུབ་པ་བརྙེས་
པའི་ཞལ་སློབ་དུ་མ་བསྐྲུན་ཅིང་། གཡེང་བ་ཐམས་ཅད་རྒྱང་བསྲིངས་ཏེ་རིམ་
གཉིས་ཟབ་མོའི་ཉམས་བཞེས་ཁོ་ན་ལ་རྩེ་གཅིག་པར་མཛད་དེ། བརྗོད་བྲལ་
ལྷན་ཅིག་སྐྱེས་པའི་ཡེ་ཤེས་མངོན་དུ་གྱུར། ལྷག་པའི་ལྷ་རབ་འབྱམས་ཀྱི་ཞལ་
གཟིགས་ཤིང་ ལུང༌ བསྟན་ དུ་ མ་ ཐོབ། སྣང་ སྲིད་ དག་ པ་ རབ་ འབྱམས་ སུ་
གཟིགས་ནས། མཐར་དགུང་གྲངས་ལྔ་བཅུ་ང་གཉིས་པ་བོད་རབ་བྱུང་བཅུ་
པའི་མེ་མོ་གླང་གི་ལོ་སྟེ་སྤྱི་ལོ་1577ལོར་གཞན་སྣང་གཟུགས་སྐུའི་བཀོད་པ་ཆོས་
དབྱིངས་བདེ་བ་ཆེན་པོའི་དབྱིངས་སུ་བསྡུ་བའི་ཚུལ་བསྟན་པ་ཡིན་ནོ། །
སྔགས་འཆང་བསོད་ནམས་ཆོས་འཕེལ།
ཁོང་ནི་བོད་རབ་བྱུང་དགུ་པའི་མེ་མོ་ཕག་གི་ལོ་སྟེ་སྤྱི་ལོ་1527ལོར་གཙང་
གི་འབྲུ་དགོན་པར་ཡབ་བོད་ཀྱི་རུས་ཆེན་མིའུ་གདོང་དྲུག་གི་དམུ་ལས་གྱེས་པའི་
འབྲུ་ཞེས་བྱ་བའི་རུས་ལས་ཆད་པ་ཀུན་དགའ་རིན་ཆེན་གྲགས་པ་རྒྱལ་མཚན་
དཔལ་བཟང་ པོ་ དང་། ཡུམ་ཡེ་ ཤེས་ ཀྱི་ མཁའ་ འགྲོ་ མ་ ཆོས་ འཛོམ་ རྒྱལ་ མོ་
གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས་ཤིང་མཚན་
ལྷུན་གྲུབ་ཚེ་བརྟན་རྡོ་རྗེར་གསོལ། སྐུ་ན་ཆུང་ངུའི་དུས་ནས་དམ་པའི་བག་
ཆགས་ རང་ ཆས་ སུ་ སད་ ཅིང་ ཡི་ གེ་ འབྲི་ ཀློག་ སོགས་ཚེགས་ མེད་ དུ་ མཁྱེན།
དགུང་ལོ་བཅུ་གཉིས་པར་མཁན་ཆེན་བསོད་ནམས་དཔལ་འབྱོར་གྱི་དྲུང་ནས་
དགེ་བསྙེན་ གྱི་ བརྟུལ་ཞུགས་ མནོས་ ཏེ་ མཚན་ བསོད་ ནམས་ ཆོས་ འཕེལ་ དུ་
གསོལ། ཚེ་དཔག་མེད་གྲུབ་རྒྱལ་ལུགས་ཀྱི་དབང་ཆོག སྨན་བླའི་མདོ་ཆོག་
281



སོགས་ལ་གསན་སྦྱོང་མཛད། དགུང་ལོ་བཅུ་གསུམ་པར་མྱུག་ཆོས་སྡེ་ཡོངས་
འཛིན་དམ་པ་རྣམས་ཀྱི་ཞབས་སྟེགས་སེང་གེའི་ཁྲི་ལ་བཀོད་དེ་དགུང་ལོ་བཅུ་
བདུན་བར་ལུགས་གཉིས་ཀྱི་སྒོ་ནས་གདན་སའི་བསྟན་པའི་ཕྲིན་ལས་བསྐྱངས།
དགུང་ལོ་བཅོ་བརྒྱད་པར་པཎ་ཆེན་གྲགས་པ་ཐོགས་མེད་ཀྱི་མདུན་ནས་འདུལ་
བ་ནས་གསུངས་པའི་གསོལ་བཞིའི་ཆོ་གའི་སྒོ་ནས་དགེ་ཚུལ་གྱི་སྡོམ་པ་ཡང་དག་
པར་བཞེས་ ཤིང༌། དབུ་ མ་ རྩ་འགྲེལ། མངོན་ པ། བཤད་ མཛོད་ ཆེན་ པོ།
ཕར་ཕྱིན་རྩ་འགྲེལ། བསྟན་པ་རིན་པོ་ཆེ་ལྷག་མ་མ་ལུས་པའི་ཕུང་པོ་བསྟན་
བཅོས་སྡོམ་གསུམ་རབ་དབྱེ་སོགས་མདོ་ཕྱོགས་ཀྱི་གཞུང་ཆེན་རྣམས་ལ་ཐོས་
བསམ་མཐིལ་ཕྱིན་པར་མཛད་དེ། མཁས་པའི་གྲགས་པ་དབུས་གཙང་གི་ནོར་
འཛིན་ཡངས་པའི་ ཁྱོན་ ཀུན་ ཏུ་ཁྱབ་པར་ གྱུར། དགུང་ལོ་བཅོ་བརྒྱད་ པར་
གནས་བརྟན་འདུལ་བ་འཛིན་པ་ཆེན་པོ་དགེ་འདུན་ཉི་ མ་ བསྟན་ པའི་ རྒྱལ་
ན་ད ། ་་ བཟང་ པོས་ མཁན་པོ་དང༌། མཁ་ པའི་ དབང་ པོ་ གྲགས་ པ་
ཐོས་མེད་ཀྱིས་ལས་སློབ། འདུལ་འཛིན་པ་ཆེན་པོ་དོན་ཡོད་རྡོ་རྗེས་གསང་
སྟོན་དང་ གྲིབ་ཚོད་ ཁ་ སྐོང་ སོགས་ དགེ་འདུན་བཅུ་ཕྲག་ གཅིག་ གི་ དབུས་སུ་
བསྙེན་པར་རྫོགས་པའི་དགེ་སློང་གི་སྡོམ་པ་ཡང་དག་པར་བཞེས། དེ་དག་ལས་
.གསུངས་པའི་འདུལ་ཁྲིམས་ཉིས་བརྒྱ་ལྔ་བཅུ་སོགས་ལ་མིག་གི་འབྲས་བུ་ལྟར་
གཅེས་པར་བསྲུངས། དེ་ནས་གསང་སྔགས་རྡོ་རྗེ་ཐེག་པ་ལ་སྦྱོང་བར་བཞེད་དེ།
རྩོད་དུས་ཀྱི་ཐམས་ཅད་མཁྱེན་པ་རྒྱལ་བ་གཉིས་པ་གངས་ཅན་ལྗོངས་སུ་རྡོ་རྗེ་
འཛིན་པ་ཀུན་གྱི་གཙུག་རྒྱན་མདོ་རྒྱུད་མ་ལུས་པའི་མངའ་བདག་མཁྱེན་བརྩེའི་
དབང་ཕྱུག་བསྟན་པའི་རྒྱལ་མཚན། སྔགས་འཆང་ཨོ་རྒྱན་དངོས་མངའ་རིས་
རིག་འཛིན་ཆེན་པོ། བྱང་གླིང་འཇམ་དབྱངས་རིན་ཆེན། མཁས་གྲུབ་དགེ་
འདུན་ཉི་མ། ངོར་ཆེན་དཀོན་མཆོག་ལྷུན་གྲུབ། པཎ་གྲུབ་གྲགས་པ་ཐོགས་
མེད། འཇམ་དབྱངས་བསོད་ནམས་དཔལ་འབྱོར་སོགས་མཁས་ཤིང་གྲུབ་པ་
བརྙེས་པའི་ཡོངས་འཛིན་དམ་ པ་ བཅུ་ ཕྲག་ གསུམ་དང་ཟུང་གཉིས་མཉེས་པ་
282



གསུམ་གྱིས་ལེགས་པར་བསྟེན་ནས་མདོ་རྒྱུད་བསྟན་བཅོས་སོགས་གསང་སྔགས་
གསར་རྙིང་བོད་ཡུལ་དུ་འགྱུར་རོ་ཅོག་གི་དམ་ཆོས་མཐའ་དག་ལ་ཕྱི་ནང་གི་སྒོ་
འདོགས་ལེགས་ པར་ ཆོད་ པར་ མཛད་ ཅིང་། དེ་ ལས་ ཀྱང༌ འཇམ་ དབྱངས་
མཁྱེན་བརྩེའི་དབང་ཕྱུག་གི་དྲུང་དུ་མདོ་རྒྱུད་མ་ལུས་པའི་གླེགས་བམ་གཅིག་པུ་
གསུང་ངག་ རིན་ པོ་ ཆེ་ ཚོགས་ སློབ་ བཤད་ དང༌ བཅས་ པའི་ དབང་། ལུང་།
ཁྲིད། མན་ངག་དང་བཅས་པ་བུམ་པ་གང་བྱོའི་ཚུལ་དུ་གསན། དེའང་གསན་
ལོ་ཙམ་དུ་མ་བཞག་པར་ཕྱག་ལེན་ཕྲ་མོ་ཚུན་བསམ་བྱུང་གིས་སྒྲོ་འདོགས་བཅད་
དེ། གསང་སྔགས་གསར་རྙིང་གི་ཡི་དམ་ལྷག་པའི་ལྷ་རབ་འབྱམས་ཀྱི་སྙིང་པོ་
དང་ཉེ་སྙིང་རྩ་ སྔགས་དང་ འཁོར་ གྱི་ ལྷ་ སོགས་ ཀྱི་བསྙེན་ཚད་ དུ་ མ་ ཚད་ དུ་
འཁྱོལ་བའི་སྒོ་ནས། བསྒོམ་པའི་ཉམས་སུ་བླངས་པས་དྲོད་རྟགས་མངོན་དུ་
གྱུར། ཆོས་ཉིད་ལྷན་ཅིག་སྐྱེས་པའི་ཡེ་ཤེས་གཟིགས། ཆོས་ ཅན་ གྱི་སྣང་བ་
ཐམས་ཅད་ལྷའི་འཁོར་ལོར་ཤར། རྡོ་རྗེ་ཆོས་སྐྱོང་རྣམས་ཀྱིས་བྲན་བཞིན་དུ་བྱ་
བ་བྱེད། དགུང་ལོ་བཞི་བཅུ་ཞེ་བཞི་པ་ས་ཕོ་རྟ་ཡི་ལོར་བོ་དོང་བྱོན་ནས་གདན་
ས་ལོ་བརྒྱད་ཀྱི་བར་དུ་བསྐྱངས། གཞན་ཡང་ཆོས་ལུང་། འདར་གྲང་མོ་ཆེ།
འབྲས་ཡུལ་སྐྱེད་ཚལ། དགོན་གསར་བདེ་བ་ཅན་སོགས་དགོན་སྡེ་དུ་མར་བྱོན་
ནས་འཁོར་འདུས་པ་རྒྱ་མཚོ་ལྟ་བུ་ལ་གསུང་ངག་རིན་པོ་ཆེ་སློབ་བཤད་ཀྱི་ཐུན་
མོང་མ་ཡིན་པའི་ད་བང༌། བྱིན་རླབས། ཁྲིད་ལུང་སོགས་ཀྱིས་མཚོན་མདོ་རྒྱུད་
རྒྱུད་སྡེ་རབ་འབྱམས་ཀྱི་ཆོས་ཀྱི་འཁོར་ལོ་བར་མེད་དུ་བསྐོར་བས། བསྟན་པ་
སྲིད་མཐར་རྒྱས་པའི་སླད་དུ་གསུང་ལས་སྐྱེས་པའི་བཤེས་གཉེན་གྱི་ཚོགས་བྱོན་
པ་ནི། རྗེ་བཙུན་དབོན་རིན་པོ་ཆེ་དབང་ཕྱུག་རབ་བརྟན་གྲགས་པ་རྒྱལ་མཚན་
དཔལ་བཟང་པོ། མཁན་ཆེན་བསླབ་གསུམ་དབང་ཕྱུག མཁས་གྲུབ་ཀུན་
དགའ་བློ་གྲོས། ཆོས་ལུང་གདན་ས་པ་དཀོན་མཆོག་རྒྱལ་མཚན། རྗེ་ངག་གི་
དབང་ཕྱུག གཞན་ཡང་ངམ་རིངས་ཆོས་སྡེ། བཟང་ལྡན། ཐུབ་བསྟན་རྣམ་
རྒྱལ། གསེར་ མདོག་ ཅན། དཔལ་ ལྡན་ ས་ སྐྱ། དཔལ་ ཞྭ་ ལུ་ གསེར་ ཁང་། ་
283



དཔལ་འཁོར་ཆོས་སྡེ་སོགས་མདོ་དབུས་ཁམས་གསུམ་ནས་མཁས་ཤིང་གྲུབ་པ་
བརྙེས་པའི་དགེ་བའི་བཤེས་གཉེན་དུ་མ་བསྐྲུན། དེ་ལས་དམ་པ་འདི་ཉིད་ཀྱི་
སྔ་གཞུག་རྣམས་སུ་འདར་སྟོད་གྲང་མོ་ཆེའི་ཆོས་གྲྭ་ཆོས་འཁོར་ཡང་རྩེའི་གཙུག་
ལག་ཁང་རྟེན་དང་བརྟེན་པ་བཅས་པ་གསར་དུ་བསྐྲུན་ཏེ། དཔལ་ཀྱེ་རྡོ་རྗེ།
གུར་ ལྷ་ ལྕམ་ དྲལ། དུད་ སོལ་ མ། མགོན་ པོ་ ཞལ་ བཞིའི་ སྐུ་ ཡོངས་རྫོགས།
གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་བླ་མ་བརྒྱུད་པ་ཡོངས་
རྫོགས་ཀྱི་འདྲ་སྐུ་དང༌། ཐེག་པ་ཆེ་ཆུང་གི་བླ་མ་བརྒྱུད་པ་དང༌། རྒྱུད་སྡེ་ཕྱི་
ནང་གི་བླ་མ་ བརྒྱུད་ པའི་ མཚན་རེས་ འདོད་གསོལ་ དང་ བཅས་ པ་ བརྒྱ་ ཕྲག་
གཉིས་ཀྱིས་མཚོན་ཟངས་གསེར་གྱི་སྐུ་དང་། ལོགས་བྲིས། འབུར་སྐུ་དང་འདྲ་
སྐུ་སོགས་དང༌། གཟུངས་ཆེན་སྡེ་ལྔའི་པར་ཤིང་སོགས་པར་གཞི་དུ་མ་དང་།
བོ་དོང་བྱང་ཆུབ་མཆོད་རྟེན་སོགས་རྒྱལ་བའི་སྐུ་གསུང་ཐུགས་རྟེན་དུ་མ་གསར་
དུ་བཞེང་ཤིང༌། དེ་དག་ལ་ན་བཟའ་དང༌། སྙན་དར། དཀར་མེ་སོགས་རྒྱུན་
འཛུགས་མཛད་པ་མ་ཟད། གཞན་ཡང་ཆུ་ཆེན་ པོ་ ལ་ ཟམ་ པ་དང༌། ལམ་
འདུས་ཆེ་སར་མགྲོན་ཁང་དང་། ཕུ་ཆུས་ཅུང་ཟད་འཕོངས་སའི་ལུང་པར་རྫིང་
བུ་འབྲུ་བ་དང༌། ལམ་འཕྲེང་གི་གཡང་ས་འཆོས་པ་སོགས་མདོར་ན་སེམས་
ཅན་གྱི་བདེ་སྐྱིད་མི་ཉམས་ཤིང་གོང་འཕེལ་གྱི་ཐབས་ལ་སྐད་ཅིག་ཀྱང་གཡེལ་བ་
མེད་པར་ལུས་སྲོག་འབྱོར་བ་ཐམས་ཅད་རྒྱལ་བའི་བསྟན་པ་དང་འགྲོ་བའི་དོན་
དུ་འཕོངས་པ་མེད་པར་བགྱིས་ཏེ། རབ་དཀར་ལས་ཀྱི་འཕྲེང་བ་དྲི་མ་མེད་
པའི་སྨོན་ལམ་གྱི་སྲད་བུ་ བརྒྱུས་ པའི་ དཔལ་ལྡན་བླ་མ་དམ་པ་མཁྱེན་བརྩེའི་
དབང་ཕྱུག་གི་ཐུགས་དགོངས་སྒྲུབ་པའི་ཕྱིར་དང་། ལྟོས་བཅས་ཀྱི་སྐྱེ་འགྲོ་ཀུན་
གྱི་བསམ་པའི་རེ་བ་མཐར་ཕྱིན་པར་བྱ་བའི་ཕྱིར་དུ། རེ་ལྟོས་དང་བྲལ་བའི་
དམིགས་ཡུལ་མངོན་མེད་ཐམས་ཅད་མྱུར་དུ་ཕྱིར་མི་ལྡོག་པའི་ས་ལམ་ཐོབ་པར་
སྨོན་པའི་ཕྱིར། ནོར་རྫས་ལོངས་སྤྱོད་གང་ཡོད་ཀུན་བླ་མ་ལ་འབུལ་བ་དང་།
ཆོས་སྡེ་དང་མི་སྡེ་རྣམས་ལ་མང་ཇ་འགྱེད་སོགས་དང༌། རྟེན་རྣམས་ལ་སྙན་
284



དར་དང་བཅས་པ་ལན་དུ་མར་ཕུལ་ཏེ་རྣམ་དཀར་དགེ་བའི་འཕྲིན་ལས་འབའ་
ཞིག་གིས་དུས་འདའ་བར་མཛད་དོ། ། མདོར་ན་དམ་པ་འདི་ཉིད་ཀྱི་སྐུ་ཚེ་ཧྲིལ་
པོར་འཆད་རྩོད་རྩོམ་གསུམ་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་འདི་ཉིད་
སྒོ་ཀུན་ནས་དར་ཞིང་རྒྱས་པར་མཛད་དེ། མཐར་དགུང་གྲངས་དོན་བདུན་པ་
བོད་རབ་བྱུང་བཅུ་པའི་ཆུ་མོ་ཡོས་ཀྱི་ལོ་སྟེ་སྤྱི་ལོ་1603ལོར་ཀུན་རྫོབ་གཟུགས་
སྐུའི་བཀོད་པ་ཆོས་དབྱིངས་སུ་བསྡུས་པ་ཡིན་ནོ། །
མཁན་ཆེན་ངག་དབང་ཆོས་གྲགས། །
ཁོང་ནི་བོད་རབ་བྱུང་དགུ་པའི་ཆུ་ཕོ་སྤྲེལ་གྱི་ལོ་སྟེ་སྤྱི་ལོ་1572ལོར་གངས་
ལྗོངས་བོད་ཀྱི་རྡོ་རྗེ་གདན་དཔལ་ལྡན་ས་སྐྱའི་སེམས་ཆེར་ཞེས་པའི་ཡུལ་དུ་ཡབ་
གསོ་བ་རིག་པ་སོགས་ལུགས་གཉིས་ལ་མཁྱེན་ཡངས་མཐོ་བ་དྲུང་འཚོ་ ཕུན་
ཚོགས་དང་། ཡུམ་ཡེ་ཤེས་ཀྱི་མཁའ་འགྲོ་མའི་མཚན་དང་ལྡན་པ་ཕན་ཐོགས་
སྐྱིད་གཉིས་ཀྱི་སྲས་སུ་ངོ་མཚར་བའི་དགེ་མཚན་དུ་མ་དང་བཅས་ཏེ་གཟུགས་སྐུ་
ཆུ་ཤེལ་གྱི་དབང་པོ་མངོན་པར་བཞད། སྐུ་ན་ཆུང་ངུའི་དུས་ནས་ཡི་གེ་འབྲི་
ཀློག་སོགས་ཚེགས་མེད་དུ་མཁྱེན་ཅིང་སྔོན་ནས་ལེགས་སྤྱད་ཀྱི་སྤྱོད་པ་རླབས་པོ་
ཆེ་ལ་ཡུན་རིང་དུ་གོམས་པའི་ཤུགས་ཀྱིས་བྱིས་པའི་སྤྱོད་པ་ལས་རིང་དུ་འདས་
པ་དུལ་བའི་རང་བཞིན་ཅན་དུ་གནས་ཤིང་། དགུང་ལོ་བཅུ་གཅིག་པར་ཆོས་
འཁོར་ལྷུན་པོར་ལོ་གཅིག་བཞུགས་ཏེ་ཀུན་མཁྱེན་ངག་དབང་གྲགས་པས་བརྩེ་
བའི་རྗེས་སུ་བཟུང་། དེ་ནས་ཐུབ་བསྟན་ཡངས་པ་ཅན་གྱི་ཆོས་གྲྭ་ཆེན་པོར་
བྱོན་ནས། ཡོངས་ཀྱི་ དགེ་བའི་ བཤེས་གཉེན་ཆེན་ པོ་ སྤྱན་ སྔ་འདྲེན་མཆོག་
དཀོན་མཆོག་རྒྱལ་མཚོའི་དྲུང་དུ་ཚིགས་སྔ་མ་དགེ་ཚུལ་གྱི་སྡོམ་པ་ཡང་དག་པར་
བཞེས་ཏེ་མཚན་ངག་དབང་ཆོས་ གྲགས་ གསོལ། དཔལ་ ཀྱེ་རྡོ་ རྗེ་ མན་ ངག་
ལུགས་ཀྱི་ དཀྱིལ་ འཁོར་ དུ་་ དབང་ བསྐུར། རྗེ་ དབང༌ ཕྱུག་ དཔལ་ བཟང་ གི་
285



མདུན་ནས་བསླབ་སྦྱོང་སོགས་ཞུ་སའི་མཐིལ་གནང་སྟེ། ཕར་ཚད། དབུ་སྡོམ།
འདུལ་མཛོད། བཤེས་སྤྲིངས། སྤྱོད་འཇུག་སོགས་ཀྱིས་མཚོན་གཞུང་ལུགས་
མཐའ་དག་ལ་ཐོས་པ་རྒྱ་མཚོའི་ཕར་མཐའ་སོན་པ་གནང་ལ། དེ་ཡང་གཞན་
གྱི་ལོ་དང་ཟླ་བའི་བློ་སྐྱེད་ལས་དམ་པ་དེ་ཉིད་ཀྱི་ཆོས་ཐོག་རེ་རེའི་སྐྱེད་ཆེ་བ་སྔོན་
གྱི་སྦྱངས་ཤུགས་ལྷག་པར་མངོན། དགུང་ལོ་བཅོ་བརྒྱད་པར་དཔལ་ལྡན་ས་
སྐྱར་ཚད་མ་རིགས་གཏེར་རང་འགྲེལ་རྒྱུགས་འབུལ་དང་། དེའི་ཕྱི་ལོར་རབ་
འབྱམས་གྲྭ་སྐོར་གདན་ས་ཆེན་པོ་ དང་། རིམ་ གྱིས་ ངམ་རིངས་དགའ་ལྡན་
བྱམས་པའི་ཕོ་བྲང་སོགས་སུ་བསྟན་པའི་རྣམ་གཞག་ཐ་མལ་གྱི་བློའི་སྤྱོད་ཡུལ་
ལས་འདས་པའི་རྒྱ་ཆེར་གནང་བ་ལ་བརྟེན་ཏེ་མཁས་པའི་གྲགས་དཀར་གྱི་བ་
དན་དཀར་པོ་སྲིད་པ་གསུམ་ན་མངོན་པར་གཡོ་བར་གྱུར། དེ་དག་གི་བར་
སྐབས་རྣམས་སུ་གསུང་ངག་ཆོས་ཀྱི་འབྱུང་གནས་མཆོག་མང་མཁར་རི་བོའི་
མགུལ་པ་སློབ་བཤད་ནོར་བུ་གླིང་གི་དབེན་གནས་སུ་མཁས་མང་རྒྱ་མཚོའི་དེད་
དཔོན་ཡོངས་འཛིན་ཀླུ་སྒྲུབ་རྗེའི་ཞབས་པད་མཉེས་པ་གསུམ་གྱིས་མཉེས་པར་
མཛད་དེ། གསུང་ངག་རིན་པོ་ཆེ་སློབ་བཤད་དུ་གྲགས་པའི་སྔོན་འགྲོ་སྣང་བ་
གསུམ་གྱི་འཁྲིད་ནས་བཟུང་ཐུགས་བསྐྱེད་ཆེན་པོ། སློབ་མ་རྗེས་སུ་འཛིན་པ་
དང་བཅས་པའི་སྒོ་ནས་བཟུང་། དམ་ཚིག་གི་བཤད་པ། ཕྱི་ནང་གི་བསྐྱེད་
རིམ་གྱི་བཤད་པ། ལུས་དཀྱིལ་གྱི་དབང༌། ལམ་ཟབ་ཕྱི་ནང་གཉིས། རྣལ་
འབྱོར་དབང་ཕྱུག་བི་རུ་པའི་བྱིན་རླབས་ཐུན་མོང་དང་ཐུན་མོང་མ་ཡིན་པ་
གཉིས་སོགས་གསུང་ངག་རིན་པོ་ཆེ་སློབ་བཤད་ལ་དགོས་པའི་ཆོས་ཚན་ཐམས་
ཅད་དང༌། རྡོ་རྗེ་འཆང་ཆེན་པོ་མཁྱེན་བརྩེ་ཕུལ་དུ་བྱུང་བ། དཀྱིལ་འཁོར་རྒྱ་
མཚོའི་མངའ་བདག་འདུལ་འཛིན་པ་ཡོངས་ཀྱི་གཙུག་རྒྱན། དོན་གྱི་སླད་དུ་
མཚན་སྨོས་ན་འཇམ་དབྱངས་ཀུན་དབ།འ་བསོད་ནམས་ ལྷུན་གྲུབ་བཀྲ་ཤིས་
གྲགས་པ་རྒྱལ་མཚན་དཔལ་བཟང་པོ་ལས་ཁའུ་པའི་སྙན་བརྒྱུད་མགོན་པོ་ཆེ་
ཆུང་གི་སྐོར་དང༌། ནཱ་རོ་མཁའ་སྤྱོད་སྐོར་སོགས་དབང་ཁྲིད་ལུང་མན་ངག་དུ་
286



མའི་བདུད་རྩི་བཞེས། མདོར་ན་དཔལ་ལྡན་ས་སྐྱ་པའི་ཡབ་ཆོས་རྒྱུད་གསུམ་
མན་ངག་དང་བཅས་པ་ཞེས་ས་བརྫུས་ཕལ་ཆེར་གྱི་སྤྱོད་ཡུལ་དུ་མ་གྱུར་པ་དེ་
དག་དམ་པ་འདི་ཉིད་ཀྱི་ཐུགས་ཉམས་སུ་བཞེས་པ་ཡིན་ནོ། ། དེ་ལ་སྔ་གཞུག་
རྣམས་སུ་གྲུབ་པ་ཡོངས་ཀྱི་གཙུག་རྒྱུན་མཐུ་སྟོབས་དབང་ཕྱུག་བསོད་ནམས་
ཆོས་འཕེལ། ཇོ་ནང་ ཐམས་ ཅད་ མཁྱེན་ པ་ རྗེ་ བཙུན་ ཀུན་ དགའ་ སྙིང་ པོ།
མཁན་ཆེན་བྱམས་པ་བཟང་པོ། མུས་ཆེན་སངས་རྒྱས་རྒྱལ་མཚན། གྲུབ་རིས་
མཁས་གྲུབ་འགྱུར་མེད་སོགས་དཔལ་ལྡན་ས་སྐྱ་བའི་བསྟན་འཛིན་གྱི་སྐྱེས་ཆེན་
དུ་མའི་ཞབས་རྡུལ་སྤྱི་བོར་བླངས་ཏེ་མདོ་རྒྱུད་རྒྱུད་སྡེ་རབ་འབྱམས་ལ་མངའ་
དབང་འབྱོར། ཆོས་ཉིད་ལྷན་ཅིག་སྐྱེས་པའི་ཡེ་ཤེས་མངོན་དུ་གྱུར། ཆོས་ཅན་
གྱི་སྣང་བ་ཐམས་ཅད་ལྷའི་འཁོར་ལོར་ཤར། ཡི་དམ་ལྷག་པའི་ལྷ་དུ་མའི་ཞལ་
གཟིགས་ཤིང་ མ་ འོངས་ མངོན་ སུམ་ དུ་ མཁྱེན་ པའི་ རྟོགས་ པ་ ཡང་ཚད་མེད་
མངའ། དགུང་ལོ་ སུམ་ ཅུ་ པར་ ཐུབ་བསྟན་མཁན་ཆེན་ལུང་རིགས་སྨྲ་བའི་
དབང་ཕྱུག་བསྟན་པའི་དཔལ་ཡོན་བཟང་པོ་ལས་བསྙེན་པར་རྫོགས་པའི་དགེ་
སློང་གི་སྡོམ་པ་ཡང་དག་པར་བཞེས་ཤིང་། ཐུབ་བསྟན་ཁྲ་མོའི་སློབ་དཔོན་རྗེ་
འབུམ་ཕྲག་ལྔ་པའི་གདན་ཁྲིར་འཁོད་དེ་བློ་གསལ་བུང་བའི་ཚོགས་ལ་ལེགས་
བཤད་ལུང་རིགས་ཀྱི་སྦྲང་རྩི་ཅི་རིགས་བསྩལ། དགུང་ལོ་སོ་ལྔ་པར་ཐུབ་བསྟན་
ཡངས་པ་ཅན་གྱི་ཆོས་གྲྭ་ཆེན་པོ་རྒྱལ་བ་མུས་རབ་འབྱམས་པ་ཐུགས་རྗེ་དཔལ་
བཟང་པོའི་གདན་ཁྲིར་མངའ་གསོལ་ཏེ། ལོ་དྲུག་གི་བར་དུ་བློ་གསལ་འདུས་
པའི་ཚོགས་ ལ་ སྡེ་ སྣོད་ ཀྱི་ འཆད་ ཉན་ རྒྱུན་ མི་ ཆད་ པ་ སྒྲོག་ པ་ གནང་ ཞིང༌།
གཞན་ཡང་བསམ་འགྲུབ་དགོན་གསར་དུ་སྐྱེས་ཆེན་དམ་པ་བརྒྱུད་འཛིན་རིན་
པོ་ཆེ་བློ་གྲོས་རྒྱལ་མཚན་གྱི་གདན་ཁྲིར་ཞབས་སེན་བཀོད་ནས། སྒྲུབ་མཆོད་
རྙིང་པ་ཁ་གསོ་དང་། གསར་པ་གསར་འཛུགས་ སོགས་དུ་མ་དང༌། གསུང་
ངག་རིན་པོ་ཆེ་ལམ་འབྲས་ཚར་བཞི་དགོན་དེར་གནང་བས་མཚོན། མཉམ་
ཡོད་བྱ་གཤོང་། གྲྭ་ཚང་ཆེན་ མོ། ཆོས་འཁོར་ ལྷུན་པོ་སོགས་ཀྱི་དྲུང༌ རབ་
287



འབྱམས། དཀའ་བཅུ་པ་སོགས་དུ་མ་དང༌། འདར་ནས་སྡེ་པ་དགྲ་འདུལ།
སྨོན་འགྲོ་དཔོན་དྲུང་སོགས་ཁྱིམ་པའི་པཎྜིཏ་དུ་མ་འདུས་པའི་བཞུགས་གྲལ་
ལན་གྲངས་དུ་མར་གསུང་རབ་མདོ་སྔགས་མཐའ་ཡས་པ་འབེལ་གཏན་དོགས་
དཔྱོད་མང་དག་ཅིག་བྱུང་བས། ཐམས་ཅད་ཀྱིས་འདྲེན་མཆོག་འདིའི་མཁྱེན་
རབ་འཆད་ཚུལ། འཕྲལ་གྱི་མཛད་སྤྱོད་སོགས་ལ་ཐམས་ཅད་ངོ་མཚར་བའི་
གནས་སུ་གྱུར། དེའི་བར་སྐབས་རྣམས་སུ་བླ་བྲང་རྫོང་། འདར་ཆོས་འཁོར།
བཟང་ལྡན་ཆོས་སྡེ་སོགས་སུ་བྱོན་ཏེ་འཁོར་འདུས་པ་རྒྱ་མཚོ་ལྟ་བུ་ལ་གསུང་
ངག་རིན་པོ་ཆེ་སློབ་བཤད་ཀྱིས་མཚོན་ཆོས་བཀའ་མཐའ་ཡས་པ་དང༌། རབ་
བྱུང་བསྙེན་རྫོགས་བརྒྱ་ཕྲག་བརྒལ་བ་བསྒྲུབ་པར་མཛད་པ་སོགས་ཐུབ་བསྟན་
མིང་དང་མཐུན་ངེས་ཀྱི་དར་ཞིང་རྒྱས་ཏེ་ལེགས་ཚོགས་བསམ་གྱིས་མི་ཁྱབ་པ་
བསྐྲུན་ཏེ། འཆད་པའི་ཉི་མའི་འོད་ཟེར་གྱི་བློ་གསལ་བློ་གྲོས་ཀྱི་པད་ཚལ་རྒྱས་
པར་མཛད་པས། མཁན་ཆེན་ངག་དབང་བསྟན་པའི་རྡོ་རྗེ། དཔལ་ས་སྐྱ་པ་
འཇམ་མགོན་ཀུན་དགའ་བསོད་ནམས་ལྷུན་གྲུབ། དེའི་གཅུང་ཐུགས་རྗེ་ཆེན་
པོ་འཇིག་རྟེན་དབང་ཕྱུག དབོན་རིན་པོ་ཆེ་བདག་ཆེན་བྱམས་ པ་ བསོད་
ནམས། འཇམ་ དབྱངས་ ཀུན་ དགའ་ བསོད་ ནམས། རྗེ་དབོན་ མགོན་ པོ་
བསོད་ནམས་མཆོག་ལྡན། ཐུབ་བསྟན་རྣམ་རྒྱལ་གྱི་མཁན་པོ་མཁས་མཆོག་
རྣམ་རྒྱལ་སོགས་མཁས་ཤིང་གྲུབ་པ་བརྙེས་པའི་སློབ་མ་ནམ་མཁའི་སྐར་ཚོགས་
ལྟར་བསྐྲུན་པར་མ་ཟད། སླད་ཀྱི་བློ་གསལ་མ་འོངས་པ་རྣམས་ཀྱི་ཐོས་བསམ་
གྱི་རྟེན་གཞི་དང་། བསྟན་པ་རིན་པོ་ཆེའི་ཞབས་འདེགས་ལ་དགོངས་ པའི་
བསྐུལ་བ་པོ་སོ་སོའི་ངོར་སྔ་ཕྱིར་མཛད་པ་ལ། ཚད་མ་རིགས་གཏེར་གྱི་བློ་རིག་
སྐབས་ལ་དགོངས་པའི་རྣམ་བཤད་ངོ་མཚར་བ། ཕར་ཕྱིན་གྱི་སྤྱི་དོན་ཀུན་
མཁྱེན་ཆེན་པོའི་དགོངས་པ་གསལ་བ་ཆོས་འཁོར་གྱི་བཤད་པ་ལུང་གི་སྒྲོན་མེ།
དབུ་མ་ལ་འཇུག་པའི་སྤྱི་དོན་ཐེག་མཆོག་གནད་ཀྱི་གསལ་བྱེད། སྡོམ་གསུམ་
རབ་དབྱེའི་ཊཱིཀྐ་ལེགས་བཤད་ཟླ་བའི་མྱུ་གུ་ འདུལ་བའི་སྤྱི་དོན་ཆེན་མོ་ཐུབ་
288



བསྟན་རྒྱས་པའི་ཉིན་བྱེད། མངོན་པ་མཛོད་ཀྱི་སྤྱི་དོན་ཇི་སྙེད་ཤེས་བྱའི་གསལ་
བྱེད། མཁས་པ་འཇུག་པའི་སྒོའི་རྣམ་བཤད་བློ་གསལ་མགྲིན་པའི་དཔལ་ཡོན།
འབེལ་གཏམ་ལས་འཕྲོས་པའི་བརྒལ་ལན་ཡིད་ཀྱི་མུན་སེལ། སྙན་ངག་གི་དོན་
རྒྱན་ལས་འཕྲོས་པའི་དྲི་བ་རང་ལན་དང་བཅས་པ། བསྔོ་བའི་རྣམ་གཞག་རྒྱས་
འབྲིང་བསྡུས་གསུམ་སོགས་མདོ་དང་རིག་གནས་ཕྱོགས་ཀྱི་གསུང་རབ་དཔག་
མེད་དང༌། རྗེ་ཐུགས་རྗེ་དཔལ་བཟང་གི་རྣམ་ཐར། མཁན་ཆེན་དབང་ཕྱུག་
དཔལ་བཟང་གི་རྣམ་ ཐར་ སོགས་ རྣམ་ ཐར་ལོ་རྒྱུས་ སྐོར་ དུ་མ་དང་། རྒྱུད་
བརྟག་པ་གཉིས་པའི་འགྲེལ་ བ་དང་། སྣང་གསུམ་རྒྱུད་ཀྱི་ཁྲིད་ཡིག སློབ་
བཤད་རྩོད་སྤོང་འཇིགས་བྲལ་སེང་གེ་ང་རོ། ལམ་འབྲས་འཆད་པ་པོ་ལ་ཞུ་
འཕྲིན་སྙིང་གི་བདུད་རྩི་རང་ལན་དང་བཅས་པ་། གཞན་ཡང་བྱིན་རླབས་ཟིན་
བྲིས་སྐོར། བསྟོད་ཚོགས་སྐོར། དབང་ཆོག་གི་སྐོར། ཞུ་འཕྲིན་གྱི་སྐོར་སོགས་
གསུང་འབུམ་གྱི་རིགས་པོད་ཆེན་པོ་བཅུ་ཕྲག་ལྷག་བཞུགས་པ་དེ་དག་ཐམས་
ཅད་ཀྱང་ མཁས་ པ་ ཐུགས་ གཟུ་བོར་ གནས་ པ་ སུས་ གཟིགས་ ཀྱང་ མོས་ གུས་
དྭངས་འདྲེན་ཡིད་སྨོན་ཁོ་ནའི་གནས་སུ་གྱུར་པ་འབའ་ཞིག་ཏུ་སྣང་སྟེ། དེ་
ལྟར་དམ་པ་འདི་ཉིད་ཀྱིས་འཆད་རྩོད་རྩོམ་པའི་བར་སྐབས་རྣམས་སུ་རེས་ཡི་
དམ་ལྷའི་བསྙེན་པ་མང་པོ་དང་། རེས་འགའ་ཀྱེ་རྡོ་རྗེ་དང༌། རྡོ་རྗེ་འཇིགས་
བྱེད་སོགས་ཀྱི་དཀྱིལ་འཁོར་གྱི་ཞལ་ཕྱེ་བའི་སྒོ་ནས། རྒྱལ་བའི་བསྟན་པ་རིན་
པོ་ཆེ་འདི་ཉིད་སྒོ་ཀུན་ནས་དར་ཞིང་རྒྱས་པར་མཛད་དེ། མཐར་དགུང་གྲངས་
བདུན་ཅུ་པ་བོད་རབ་བྱུང་བཅུ་པའི་ལྕགས་མོ་སྦྲུལ་གྱི་ལོ་སྟེ་སྤྱི་ལོ་1641ལོར་
ཞིང་ཁམས་གཞན་དུ་གཤེགས་པའི་ཚུལ་བསྟན་པ་ཡིན་ནོ། །
གནས་གསར་དབང་ཕྱུག་རབ་བརྟན།
ཁོང་ནི་བོད་རབ་བྱུང་དགུ་པའི་ས་ཕོ་རྟ་ཡི་ལོ་སྟེ་སྤྱི་ལོ་1558ལོར་ཆོས་
289



སྐྱོང་བའི་རྒྱལ་པོ་སྲོང་བཙན་སྒོམ་པོས་མཐའ་འདུལ་ཡང་འདུལ་རུ་གནོན་གྱི་
གཙུག་ལག་ཁང་བཅུ་གཉིས་བརྩིགས་པའི་ནང་ནས་གཙང་འགྲམ་དང་ཁད་ཉེ་
བ་དགེ་བཅུའི་ཡོན་ཏན་དུ་མས་མངོན་པར་སྤྲས་པའི་སུམ་རྩེན་ཡུལ་ལ་ཅོ་འདྲི་
བ་མྱུག་བཀྲ་ཤིས་རྒྱལ་པོའི་ཕོ་བྲང་དུ་ཡབ་བོད་ཀྱི་རྒྱལ་པོ་སྐུ་ཞང་ལས་མཆེད་པ་
འ་ཞྭ་བསོད་ནམས་རབ་བརྟན་དང༌། ཡུམ་ཡེ་ཤེས་ཀྱི་མཁའ་འགྲོ་མ་འདར་
ཆོས་རྫོང་པའི་སྲས་མོ་ནམ་མཁའི་དྲུང་གཉིས་ཀྱི་སྲས་སུ་ངོ་མཚར་བའི་ལྟས་དུ་
མ་དང་བཅས་ཏེ་གཟུགས་སྐུ་ཆུ་ཤེལ་གྱི་དབང་པོ་མངོན་པར་བལྟམས་ཤིང་
མཚན་ནམ་མཁའ་དོན་གྲུབ་དབང་པོར་གསོལ། དེའི་ནུབ་ཚར་ཆེན་གྱི་ཐུགས་
དམ་འོད་གསལ་དེ་གར་གཞོན་ནུ་འདི་འཁྲུལ་ཞིག་ཚུལ་ཁྲིམས་རྒྱལ་མཚན་གྱི་
སྐུའི་སྐྱེ་བ་ཡིན་ཞེས་ལུང་བསྟན་བསྟུད་མར་བྱུང་ཞིང༌། དཔལ་གཤིན་རྗེ་གཤེད་
རིགས་ལྔའི་དབང་བསྐུར་ཏེ་ཡེ་ཤེས་ཀྱི་ངོ་བོར་དབྱེར་མེད་བྱིན་གྱིས་བརླབས་
པས་ཚེ་མཛད་ཕྲིན་ཐམས་ཅད་མཐར་ཕྱིན་པའི་རྟེན་འབྲེལ་གྱི་སྒོ་འཕར་ ཐོག་
མར་འ གྲིག དགུང་ལོ་ལྔ་ པར་འཇམ་དབྱངས་མཁྱེན་བརྩེའི་དབང་ ཕྱུག་གི་
དྲུང་དུ་དཔལ་དུས་ཀྱི་འཁོར་ལོ། གསང་འདུས་འཇམ་རྡོར། བཀའ་བརྒྱུད་
གསང་རྫོགས་སོགས་གསང་སྔགས་གསར་རྙིང་གི་དབང་བཀའ་སོགས་ཅི་རིགས་
པ་དང་། མཁན་ཆེན་སྡིངས་མ་བསླབ་གསུམ་རྒྱལ་མཚན་གྱི་དྲུང་དུ་གསུང་ངག་
རིན་པོ་ཆེ་སློབ་བཤད་ཀྱི་དབང་ཁྲིད་ལུང་བྱིན་རླབས། རྗེས་གནང་རིག་གཏད་
སོགས་གདམས་པ་རྒྱ་མཚོ་ལྟ་བུ་གསན་ཅིང་དྲིན་ཆེ་ཤོས་སུ་མཛད། དགུང་ལོ་
བཅུ་དྲུག་ པར་རྩོད་དུས་པད་མའི་ རྒྱལ་ཚབ་ གཏེར་ཆེན་ཆོས་ཀྱི་ རྒྱལ་ པོ་ རིག་
འཛིན་མངའ་རིས་པ་ཆེན་པོ་ཉི་ཟླ་འོད་ཟེར་ལས་དཔལ་ཨོ་རྒྱན་ཆེན་པོས་དངོས་
སུ་གནང་བ་འཆི་མེད་གྲུབ་པའི་རླུང་སྦྱོར་གྱི་གདམས་པ་ཟབ་མོ་དང་། བཀའ་
བརྒྱད་བདེར་ གཤེགས་འདུས་ པ་ རིག་ འཛིན་ཡོངས་འདུས་ དང༌ དྲག་ པོ་ དབུ་
དགུ་སོགས་རྙིང་མའི་བཀའ་གཏེར་གྱི་དབང་ལུང་མན་ངག་དུ་མ་བུམ་པ་གང་
བྱོའི་ཚུལ་དུ་མནོས། དེ་ལས་བར་སྐབས་སུ་དམ་པ་འདི་ཉིད་ལ་བར་ཆད་ཀྱི་
290



རྐྱེན་དབང་གིས་རབ་ཏུ་བྱུང་བའི་གོ་སྐབས་དང་བྲལ་ན་ཡང་སྐུའི་རྒྱན་ཆ་ལུགས་
ཁྱིམ་པའི་རྣམ་ པ་ ཅན་ལས་ཚངས་པར་སྤྱོད་པའི་བརྟུལ་ཞུགས་ ལྷུར་ལེན་པ་
སོགས་སྒོ་གསུམ་བག་ཡོད་ཀྱི་སྤྱོད་ཚུལ་ཁོ་ནས་དུས་འདའ་ཞིང་དབང་ལུང་མན་
ངག་སོགས་གསན་པ་ཕྱག་དཔེ་འཛིན་བཤད་ཐུགས་དམ་ལ་རྩོལ་འདོན་གྱི་ཀུན་
ཏུ་སྤྱོད་པར་གཞོལ་བ་ལ་བརྟེན་ཐམས་ཅད་ཀྱིས་བླ་མ་ལྟ་བུར་མཐོང་དང་དྲུང་
དུ་འཁོད་ནས། ཆོས་དང་འབྲེལ་བའི་གླེང་བསླང་ལ་ སྤྲོ་བ་འཕེལ། དེ་ནས་
དགུང་ལོ་སོ་གཅིག་པ་ས་མོ་གླང་གི་ལོར་རྒྱལ་བས་ཆོ་འཕྲུལ་བསྟན་པའི་བཟང་
པོ་དང་པོའི་ཉིན་གདན་ས་འོག་སྲིད་གསུམ་རྣམ་པར་རྒྱལ་བའི་ཆོས་གྲྭ་ཆེན་པོ་
རྟ་ནག་ཐུབ་བསྟན་རྣམ་རྒྱལ་གྱི་ཁྲི་བ་མཁན་ཆེན་བྱམས་པ་རབ་བརྟན་གྱི་དྲུང་
དུ་ཚིགས་སྔ་མ་དགེ་ཚུལ་གྱི་སྡོམ་པ་བཞེས་ཤིང་། དེ་ནས་མི་རིང་བར་སླར་ཡང་
གནས་བརྟན་འདུལ་བ་འཛིན་པ་ཆེན་པོ་བྱམས་པ་རབ་བརྟན་པས་མཁན་པོ་
དང༌། ཁྲིམས་ལྡན་ངུར་སྨྲིག་འཛིན་པ་ཆེན་པོ་ཆོས་ཀྱི་འོད་ཟེར་གྱིས་ལས་སློབ།
གསང་སྟོན། གྲིབ་ཚོད་པ་སོགས་དད་པའི་དགེ་འདུན་གྲངས་ཚང་གི་དབུས་སུ་
བསྟན་པའི་རྩ་བ་སོ་སོར་ཐར་བ་རིགས་བརྒྱད་ཀྱི་ནང་ནས་མཆོག་ཏུ་གྱུར་པ་
དགེ་སློང་གི་དངོས་པོ་བསྒྲུབས་ཏེ་ལེགས་པར་གསུངས་པའི་ཆོས་འདུལ་བའི་
རྒྱལ་མཚན་ཆེན་པོ་ཤཱཀྱ་སེང་གེའི་ རིང་ལུགས་ཀྱི་བ་གམ་མཐོན་པོའི་ རྩེ་མོར་
མངོན་པར་བསྒྲེངས། དགུང་ལོ་སོ་གཉིས་པ་ས་མོ་གླང་གི་ལོར་བསམ་འགྲུབ་
དགོན་གསར་དུ་བྱོན་ནས་སྔགས་འཆང་བསོད་ནམས་ཆོས་འཕེལ་ལས་གསེར་
ཆོས་དམར་པོ་སྐོར་གསུམ་གྱི་ཆོས་སྐོར་དང༌། གདུང་བརྒྱུད་རིམ་པར་བྱོན་པའི་
སྙན་བརྒྱུད་ཚད་མ་བཞི་ལྡན་གྱི་སྐོར་སྔར་རྗེ་བསླབ་གསུམ་པར་མ་གསན་པའི་
འཕྲོས་རྣམས་གསན་སྦྱང་མཛད་ཅིང་། གཞན་ཡང་མང་ཐོས་ཀླུ་སྒྲུབ་རྒྱ་མཚོ།
རྗེ་བྱམས་ པ་ སྐལ་ བཟང༌། རིན་པོ་ཆེ་ སྟོབས་ ལྡན་ འོད་ཟེར། ཐམས་ ཅད་
མཁྱེན་པའི་ མཆོད་དཔོན་ དྲུང་ པ་ དཀོན་མཆོག་ལེགས་པ། ས་སྐྱའི་ཁྲི་ཆེན་
འཇམ་དབྱངས་ བསོད་ནམས་དབང་པོ། ཁྲི་ཆེན་ཀུན་དགའ་བསོད་ནམས།
291



ཞྭ་དམར་དཀོན་མཆོག་ཡན་ལག་སོགས་མཁས་ཤིང་གྲུབ་པ་བརྙེས་པའི་ཡོངས་
འཛིན་བདུན་ཅུ་རྩ་གཉིས་ལས་སྤྱིར་རྒྱུད་སྡེ་རབ་འབྱམས་ཀྱི་བཤད་བཀའ་ཁྲིད་
ལུང་མན་ངག་སོགས་དུ་མ་དང་། དེ་ལས་ཀྱང་གསུང་ངག་རིན་པོ་ཆེ་སློབ་
བཤད་དང་འབྲེལ་བའི་བཤད་བཀའ་མ་ལུས་པ་བུམ་པ་གང་བྱོའི་ཚུལ་དུ་གསན་
ཏེ། ཡི་དམ་ལྷག་པའི་ལྷ་རབ་འབྱམས་ཀྱི་བསྙེན་སྒྲུབ་ཚད་དུ་འཁྱོལ། འོད་
གསལ་ཉམས་ཀྱི་སྣང་བ་ལ་ཨོ་རྒྱན་པད་མ་འབྱུང་གནས་སོགས་ལྷག་པའི་ལྷ་དུ་
མའི་ཞལ་གཟིགས་ཤིང་ལུང་བསྟན་དུ་མ་ཐོབ། དགུང་ལོ་སོ་བརྒྱད་པར་ཞབས་
དྲུང་ཁྲི་ཆེན་གྱིས་དཔལ་ནཱ་ལེན་དྲའི་མཁན་ཚབ་ཏུ་མངའ་གསོལ་ཏེ། རེ་ཞིག་
བཞུགས་དུས་ཁམས་བོད་ཀྱི་གྲྭ་པ་རྣམས་ལ་རྒྱུད་སྡེ་བཞིའི་དབང་རྗེས་གནང་
ཉམས་ཁྲིད་དང་ལུང་བཅས་ ཅི་ རིགས་ ཀྱི་ཆོས་ཆར་ ཕབ། གཞན་ཡང་གོང་
དཀར་རྡོ་རྗེ་གདན། བསམ་གླིང་བདེ་བ་ཆེན་པོ། བསམ་ཡས་མི་འགྱུར་ལྷུན་
གྱིས་གྲུབ་པ། ཞྭ་ལུ་རི་ཕུག་ཆོས་ཀྱི་ཕོ་བྲང་སོགས་གནས་ཆེན་རྣམས་སུ་བྱོན་
ནས་སྒྲུབ་པ་ཉམས་ལེན་འབའ་ཞིག་མཛད་དེ། བླ་མ་ཡི་དམ་གྱི་ཞལ་གཟིགས་
ཤིང་ལུང་བསྟན་དབུགས་དབྱུང་དུ་མ་བྱུང་། དགུང་ལོ་ཞེ་དྲུག་པ་ཆུ་མོ་ཡོས་ཀྱི་
ལོར་འཇམ་དཔལ་དབྱངས་བྱང་གླིང་པ་བཀྲ་ཤིས་རྒྱལ་མཚན་གྱི་བཞུགས་ཁྲི་རི་
ཕུག་གི་གདན་སར་མངའ་གསོལ་ཏེ། མཆོག་དམན་མང་པོར་ཆོས་ཀྱི་འཁོར་ལོ་
བསྐོར་ཞིང་བར་སྐབས་རྣམས་ སུ་ སྐུ་མཚམས་དམ་པོའི་ངང་ནས་སྤྲོས་བཅས་
སྤྲོས་མེད་ཀྱི་རྣལ་འབྱོར་ལ་གཞོལ་བར་མཛད། དགུང་ལོ་ལྔ་བཅུ་རྩ་གཅིག་པར་
དོན་གཉེར་ཅན་རགས་བསྡུས་ལ་གསུང་ངག་རིན་པོ་ཆེ་སློབ་བཤད་ཀྱི་ཁྲིད་དབུ་
བཙུགས་ཏེ་ཉན་རང་དང་ཕ་རོལ་ཏུ་ཕྱིན་པའི་ལམ་ དང་ཐུན་མོང་དུ་གྱུར་པ་
སྣང་བ་གསུམ་སེམས་བསྐྱེད་མཐའ་རྟེན་ལ། སྔགས་ལམ་གྱི་ལྟ་བ་འཁོར་འདས་
དབྱེར་མེད་ཀྱིས་སེམས་ཀྱི་གཞི་བཅད་ནས། དབང་བཞི་ལམ་གྱི་ཉམས་ཁྲིད།
ཀྱེ་རྡོ་རྗེ་ཡབ་བཀའི་རྒྱུ་ལམ་ཡུམ་བཀའི་དབང་བྱིན་རླབས་ཀྱི་རིམ་པ་རྒྱབ་བརྟེན་
ལུང་དང་བཅས་པས་མཚོན་སྔ་གཞུག་རྣམས་སུ་མཉམ་ཡོད་བྱ་རྒོད་གཤོང༌། བོ་
292



དོང་སོགས་ཆོས་སྡེ་དུ་མར་བྱོན་ནས་རྒྱུད་སྡེ་རབ་འབྱམས་ཀྱི་དབང་ལུང་ཁྲིད་
བྱིན་རླབས། རྗེས་གནང་སོགས་དུ་མ་བསྩལ་ཏེ། གསུང་གི་བདུད་རྩི་བཞེས་
པའི་ཞལ་སློབ་ཀྱི་རིམ་པ་ཡང་། ས་སྐྱ་པ་ཆེན་པོ་ངག་དབང་ཀུན་དགའ་བསོད་
ནམས། མཁས་གྲུབ་ཆེན་པོ་བོད་མཁར་བའི་ཐུགས་སྲས་སྤྱན་སྔ་རིན་པོ་ཆེ་མི་
ཕམ་ཆོས་ཀྱི་རྒྱ་མཚོ། པད་མའི་གདུང་འཚོབ་བྱང་པ་རིག་འཛིན་ངག་གི་དབང་
པོ། རྩེ་ཚོགས་མཁན་ཆེན་པད་མ་བསོད་ནམས། གནས་ལྔ་རིག་པའི་པཎ་ཆེན་
ངག་དབང་ཆོས་གྲགས། ཤེས་བྱའི་གནས་ཀུན་ལ་མཁྱེན་རབ་ཀྱི་དབང་ཕྱུག་
འཇམ་དབྱངས་ དགའ་ བའི་ བཤེས་ གཉེན། སྤྱན་ སྔ་ཚུལ་ ཁྲིམས་ འབར་ གྱི་
དབོན་རིགས་རྒྱུད་སྡེ་རྒྱ་མཚོའི་མངའ་བདག་ལོ་པ་སྤྱན་སྔ་ཀུན་དགའ་དོན་གྲུབ་
སོགས་སློབ་བུ་མཐའ་ཡས་པ་བསྐྲུན་ཏེ། དེ་དག་གིས་སྔགས་གསར་རྙིང་གི་ཐེག་
པ་ཐུན་མོང་པའི་དམ་ཆོས་ཀྱི་ཆར་ཆེན་པོ་ཕབ་སྟེ་དེང་སང་གི་བར་དུ་དབུས་
གཙང་འཛིན་མའི་ཁྱོན་འདིར་བཤད་སྒྲུབ་ཀྱི་རྒྱུན་བཟང་པོ་དབྱར་མཚོ་ལྟར་
འཕེལ་བའི་བཀའ་དྲིན་བླ་ན་མེད་དོ། ། རྩོམ་པ་ཉིན་མོར་བྱེད་པའི་འོད་ཕྲེང་
གིས་བསྟན་པའི་པད་ཚལ་རྒྱས་པར་མཛད་པའི་ཚུལ་ཡང་། ཁྱབ་བདག་སྡིངས་
མ་བ་བསླབ་གསུམ་རྒྱལ་མཚན་གྱི་རྣམ་ཐར་སོགས་ཐུགས་རྩོམ་པོད་གཅིག་རྗེས་
འཇུག་གདུལ་ བྱའི་ གསོས་ སུ་ བཞག གཞན་ ཡང་ ཕྱག་ རྗེས་ གང་ ཡོད་ ལས་
གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་ཞལ་ཐང་གི་ཁ་སྐོང་དང༌།
ཁའུ་བྲག་རྫོང་པའི་བརྒྱུད་པ་ན་རིམ་གྱི་སྐུ་ཐང་སོགས་བཞེངས་ནས་འདི་ཕྱི་དོན་
དང་ལྡན་པར་མཛད། དཔལ་ལྡན་ས་སྐྱ་སོགས་དབུས་གཙང་གི་གནས་ཆེན་
རྣམས་སུ་བྱོན་ཏེ་བསྟན་པ་རྒྱས་པའི་སྨོན་ལམ་དང་། རྡོ་རྗེ་ཆོས་སྲུང་གི་ཚོགས་
ལ་བཀའ་བསྒོ་གཉེར་བཅོལ་རྒྱས་པར་གནང་། ཞབས་དྲུང་དབོན་རིན་པོ་ཆེ་
བཀྲ་ཤིས་རྩེར་ རྒྱུད་ སྡེ་ བཞི་ དང་ འབྲེལ་ བའི་ དཀྱིལ་ འཁོར་ སྒྲུབ་ མཆོད་ ཉེར་
གཉིས་སོགས་འཛུགས་པས་མཚོན་དབུས་གཙང་ཕྱོགས་སུ་བསྟན་པ་དང་འགྲོ་
བའི་ལེགས་ཚོགས་སྤེལ་ཏེ་འཁོར་ལོ་གསུམ་གྱི་མཛད་པས་གདུལ་བྱ་རྣམས་སྨིན་
293



གྲོལ་གྱི་ལམ་ལ་བཀོད། འཆད་རྩོད་རྩོམ་གསུམ་དང་ཕྱོགས་ཕེབས་སྐབས་མ་
གཏོགས་ཐུགས་དམ་ཉམས་ལེན་འབའ་ཞིག་ལ་བརྩོན་པས་བསྐྱེད་རིམ་མཐར་
ཕྱིན་ཅིང་རྫོགས་རིམ་གྱི་རྟོགས་པ་ཀློང་དུ་གྱུར་པས་གྲུབ་པ་བརྒྱད་དང་ཞི་སོགས་
ཀྱི་ལས་རབ་འབྱམས་ལ་མངའ་དབང་འབྱོར། དེ་ལྟར་རྒྱལ་བའི་བསྟན་པ་རིན་
པོ་ཆེ་སྤྱི་དང་བྱེ་བྲག་བདག་ཆེན་རྡོ་རྗེ་འཆང་བློ་གྲོས་རྒྱལ་མཚན་ཡབ་སྲས་
བརྒྱུད་པར་བཅས་པའི་རིང་ལུགས་རྒྱལ་ཚབ་རིན་པོ་ཆེ་འཇམ་མགོན་བསོད་
ནམས་མཆོག་ལྡན་གཙོ་བོར་གྱུར་པའི་བསྟན་འཛིན་རྣམས་ཀྱི་ཕྱག་ཏུ་ལེགས་
པར་འཕྲོད་པས་རྔ་ཡབ་དཔལ་གྱི་རི་བོར་སངས་རྒྱས་གཉིས་པ་ཨོ་རྒྱན་ཆེན་པོའི་
འདུས་པའི་འཁོར་གྱི་གྲལ་དུ་བསྒྲིག་པར་སྤྲོ་བ་དང་ཟླ་བ་གཅིག་ལ་གཟུགས་
བརྙན་འབུམ་ཕྲག་མཚོ་རྫིང་ནང་དུ་འཆར་བ་ལྟར་དག་པ་དང་མ་དག་པའི་ཞིང་
ཁམས་མཐའ་ཀླས་པར་སེམས་ཅན་གྱི་དོན་རླབས་པོ་ཆེ་མཛད་པར་དགོངས་ཏེ།
མཐར་དགུང་གྲངས་དོན་དགུ་པ་བོད་རབ་བྱུང་བཅུ་གཅིག་པའི་མེ་ཕོ་བྱི་བའི་ལོ་
སྟེ་སྤྱི་ལོ་1636ལོར་གཟུགས་སྐུ་མཚན་དཔེའི་དཀྱིལ་འཁོར་ཆོས་སྐུའི་ཀློང་དུ་
བསྡུས་པའི་ཚུལ་བསྟན་པ་ཡིན་ནོ། །
གནས་གསར་བ་བསོད་ནམས་མཆོག་ལྡན།
ཁོང་ནི་བོད་རབ་བྱུང་བཅུ་པའི་ཆུ་མོ་ཡོས་ཀྱི་ལོ་སྟེ་སྤྱི་ལོ་1603ལོར་གཙང་
གི་གནུབས་ཁུ་ལུང་དུ་ཡབ་རིགས་ཀྱིས་མངོན་པར་མཐོ་བ་འ་ཞ་ནམ་མཁའ་
མགོན་པོ་དང་། ཡུམ་ཡེ་ཤེས་ཀྱི་མཁའ་འགྲོ་མ་ཚེ་དབང་བསོད་ནམས་དཔལ་
མོ་གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས་ཤིང་རྡོ་
རྗེ་འཆང་དབང་ཕྱུག་རབ་བརྟན་གྱིས་མཚན་ནམ་ མཁའ་ བསོད་ནམས་རབ་
བརྟན་དུ་གསོལ། སྐུ་ན་ཕྲ་མོ་དུས་ནས་དམ་པའི་བག་ཆགས་རང་ཆས་སུ་སད་
ཅིང་ཡི་གེ་འབྲི་ཀློག་སོགས་ཚེགས་མེད་དུ་མཁྱེན། དགུང་ལོ་བདུན་པར་ཞྭ་ལུ་
294



རི་ཕུག་ཆོས་ཀྱི་ཕོ་བྲང་དུ་རིགས་བརྒྱའི་བདག་པོ་དབང་ཕྱུག་རབ་བརྟན་སྤྱན་
སྔར་གཙུག་ཕུད་ཕུལ་ཞིང་མཚན་མགོན་པོ་བསོད་ནམས་ མཆོག་ ལྡན་བསྟན་
པའི་རྒྱལ་མཚན་དཔལ་བཟང་པོར་གསོལ། དགུང་ལོ་བརྒྱད་པར་སླར་ཡང་
མཁན་ཆེན་དེ་ཉིད་ཀྱི་མདུན་ནས་ཚིགས་སྔ་མ་དགེ་ཚུལ་གྱི་དངོས་པོར་བསྒྲུབས།
དེ་ནས་སྡེ་བ་བཀྲ་ཤིས་རྩེ་བ་དང་ཆོས་སྡེ་པ་ཡོན་མཆོད་ནས་གདན་འདྲེན་བྱུང་
བ་ལྟར་རྗེ་བཙུན་ས་སྐྱ་པའི་གསང་ཆེན་སློབ་བཤད་ཀྱི་སྔགས་གྲྭ་བཀྲ་ཤིས་རྩེར་
ཆོས་སྡེར་སྟན་ཆགས། ལོ་ཤས་བཞུགས་རིང་རྡོ་རྗེ་འཆང་ཆེན་པོས། སྙིང་པོ་
ཀྱེ་རྡོ་རྗེ་མན་ངག་ལུགས། འཇིགས་མཛད་རྡོ་རྗེ་སོགས་དཀྱིལ་འཁོར་དུ་མའི་
དབང་བཞི། མཁའ་སྤྱོད་སྐོར་གསུམ། དམར་པོ་སྐོར་གསུམ། ཆོས་སྐྱོང་ཆེ་
ཆུང་ནས་ཉེར་མཁོའི་རིགས་དང༌། གཞན་ཡང་རྒྱུད་སྡེ་བཞི་དང་འབྲེལ་བའི་
དབང༌། བྱིན་རླབས། རྗེས་གནང་། ལུང་ཁྲིད་མན་ངག་མང་དུ་གསན་ཅིང།
དེ་དག་ཀྱང་གསན་ལོ་ཙམ་དུ་མ་བཞག་པར་སྐུ་ན་ཕྲ་ན་ཡང་ཐུགས་ལ་ངེས་ཤེས་
བྱང་ཆུབ་པར་མཛད། དགུང་ལོ་བཅོ་ལྔ་པར་མཉམ་ཡོད་བྱ་གཤོང་གི་ཆོས་ཀྱི་
ཁྲི་ལ་ཞབས་ཀྱི་པད་མོ་ཉེ་བར་བཀོད་དེ་ཤིས་བརྗོད་ཀྱི་མེ་ཏོག་གི་ཆར་ཆེན་པོ་
ཕྱོགས་ཀུན་ཏུ་བསྒྲིལ། དེའི་ཚེ་གཙང་སྡེ་སྲིད། སྡེ་པ་ཡར་སྟོད་པ། བཀྲ་ཤིས་
རྩེ་གསུམ་ནས་བསྐོ་འཇའ། གྲྭ་རིགས་སྦྱིན་བདག་རྣམས་ཀྱིས་ལེགས་སྐྱེས་རྒྱ་
ཆེར་བསྟོད། ལྗགས་བསྔོ་གསུང་དཔངས་མཐོ་ཞིང་སྙན་ལ་བརྗོད་བྱ་རྗོད་བྱེད་
ཀྱི་དོན་ཕུན་སུམ་ཚོགས་ པས་འཁོར་ ཐམས་ ཅད་དགའ་མགུ་ཡི་ རང་གི་ ས་ལ་
བཀོད་དེ་དགུང་གྲངས་བཅོ་བརྒྱད་པ་ལྕགས་ཕོ་སྤྲེལ་གྱི་ལོ་བར་ཕལ་ཆེར་བཀྲ་
ཤིས་ཆོས་སྡེ་ཉིད་དུ་བཞུགས་ནས་ཆོས་སྡེའི་འཛིན་སྐྱོང་སྤེལ་གསུམ་བཅའ་བ་
ཆོས་ཁྲིམས། ནང་གི་གྲྭ་རིགས་དང་ཕྱོགས་འ དུས་ཀྱི་ཆོས་དོན་གཉེར་བ་རྣམས་
ལ་དབང་། བྱིན་རླབས། རྗེས་གནང་། རིག་ གཏད། ཉམས་ཁྲིད། ལུང་
མན་ངབ། ཕྱག་ཁྲིད་སོགས་བློ་དང་འཚམ་པའི་རེ་བ་སྐོང་ཞིང་སྦྱིན་བདག་སྐྱ་
སེར་གྱིས་མཚོན་པའི་སྐྱེ་བོ་མཆོག་དམན་བར་མ་རྣམས་ལའང་རྐྱེན་སེལ་གྱི་བྱིན་
295



རླབས། རྗེས་གནང་། ཡན་ལག་བརྒྱད་པའི་ཁྲིམས་དང་ཡིག་དྲུག་གི་བཟླས་
ལུང་སོགས་གང་ལ་གང་འཚམ་གྱི་སྒོ་ནས་མངོན་མཐོ་དང་ངེས་ལེགས་ཀྱི་ས་བོན་
ཁྱད་པར་ཅན་བསྐྲུན། བར་མཚམས་རྣམས་སུ་ཞྭ་ལུ་རི་ཕུག་རྣམ་གྲོལ་ཡང་རྩེ།
གོང་དཀར་རྡོ་རྗེ་གདན་སོགས་སུ་བྱོན་ཏེ་ཕྱི་རོལ་གྱི་རྣམ་གཡེང་མཐའ་དག་རྒྱང་ ་
དུ་བསྲིང་བར་མཛད་པའི་ཀྱེ་རྡོར་བསྙེན་ཆེན། རྡོ་རྗེ་འཇིགས་བྱེད་རྭ་ལུགས་
བཅུ་གསུམ་མ་སོགས་དཀྱིལ་འཁོར་དུ་མ་དང༌། ལྷ་ཕྲན་དུ་མའི་ལྗགས་བསྙེན། །
དངོས་པོ་རྣམས་ཀྱང་དཀོན་མཆོག་ལ་སྲིད་ཞུ། དགེ་འདུན་ལ་བསྙེན་བཀུར།
ཉམ་ཐག་ལ་སྦྱིན་གཏོང་སོགས་རྣམ་དཀར་གྱི་ཆེད་ཁོ་ནར་མཛད། དགུང་ལོ་ཉི་
ཤུ་པར་སྒྲུབ་ཁང་པ་དཔལ་ལྡན་དོན་གྲུབ་ཀྱིས་མཁན་པོ་དང༌། ཐར་རྩེ་པ་ནམ་
མཁའ་སངས་རྒྱས་ཀྱིས་ལས་སློབ། འདུལ་འཛིན་ཤེས་རབ་འབྱུང་གནས་ཀྱི་
གསང་སྟོན་མཛད་དེ་དད་པའི་དགེ་འདུན་གྲངས་ཚང་གི་དབུས་སུ་བསྙེན་པར་
རྫོགས་པའི་དགེ་སློང་གི་སྡོམ་པ་ཡང་དག་པར་བཞེས། དེ་ལ་སྔ་གཞུག་རྣམས་
སུ་མཁན་སློབ་དེ་དག་དང༌། མཁས་གྲུབ་དབང་ཕྱུག་རབ་བརྟན། རྔོག་སྟོན་
འཇམ་དབྱངས་འོད་ཟེར། སྔགས་འཆང་ཚེ་རིང་དབང་པོ། མཁན་ཆེན་ངག་
དབང་ཆོས་གྲགས། ཁུ་སྟོན་ངག་དབང་རྣམ་རྒྱལ། རྣམ་གླིང་པ་སྡོམ་བརྩོན་
ཚོགས་གཉིས་ དཔལ་ གྲུབ་ སོགས་ མཁས་ ཤིང་ གྲུབ་ པ་ བརྙེས་ པའི་ དགེ་ བའི་
བཤེས་གཉེན་དུ་མ་བསྙེན་ནས་རྒྱལ་བའི་བཀའ་འགྱུར་རིན་པོ་ཆེ་ལྗགས་ལུང་
གིས་གཙོས་མདོ་སྔགས་རྒྱུད་སྡེ་རབ་འབྱམས་ལ་གསན་སྦྱང་མཛད་ཅིང་། ལྷག་
པར་དུ་ཁྱབ་བདག་བླ་མ་དབང་ཕྱུག་རབ་བརྟན་གྱི་དྲུང་ནས་ཐུན་མོང་བ་སྣང་
བ་གསུམ་གྱི་སེམས་བསྐྱེད་ཆེན་མོ། རྒྱུ་དབང་། ལྟ་བ་འཁོར་འདས་དབྱེར་
མེད་། ཕྱི་སྐྱེད་པའི་རིམ་པའི་ཁྲིད། ལམ་དབང་། ནང་ལུས་ཀྱི་བསྐྱེད་རིམ།
ལམ། ལྟ་ བ། གྲུབ་ མཐའ། འདའ་ ཀ་མ། བར་དོ། རྨི་ལམ། སྒྱུ་ལུས།
དབང་ཕྱི་མ་གསུམ་གྱི་ཁྲིད། རྡོ་རྗེ་བདག་མེད་མའི་ལྷ་བཅོ་ལྔའི་དབང༌། ལམ་
ཟབ། བིར་སྲུང་ཕྱི་ནང་། སྒྲུབ་པ་ལུང་སྦྱིན་གྱི་མཐའ་བརྟེན་པ་ལ་དེ་དག་ལ་
296



དགོས་པའི་སོ་སོའི་སྐབས་ཀྱི་རྒྱབ་བརྟེན་ལུང་དང་བཅས་པ་གསུང་ངག་རིན་པོ་
ཆེ་སློབ་བཤད་ཚད་མ་བཞི་ལྡན་རྗེས་འབྲང་གི་མཁས་གྲུབ་ཕལ་ཆེར་ལ་མ་གྲགས་
པའི་སྙན་ནས་སྙན་དུ་བརྒྱུད་པའི་ཞལ་ཤེས་ཀྱིས་བརྒྱན་ཏེ་བུམ་པ་གང་བྱོའི་ཚུལ་
དུ་བསྩལ་ཏེ་མདོ་རྒྱུད་རྒྱུད་སྡེ་རབ་འབྱམས་ལ་མངའ་དབང་འབྱོར། དགུང་ལོ་
ཉེར་བདུན་པ་ས་མོ་སྦྲུལ་གྱི་ལོའི་དུས་ཚེས་དགེ་དངོས་ཚར་ཆེན་ཆོས་ཀྱི་རྒྱལ་
པོའི་སློབ་བཤད་འཇིགས་མེད་སེང་གེའི་རྒྱུད་ཀྱི་ང་རོ་སྒྲོག་པའི་ཆོས་ཀྱི་ཁྲི་ཆེན་
པོར་མངའ་གསོལ་ཏེ། དགེ་འདུན་འདུས་པ་རྒྱ་མཚོ་ལྟ་བུ་ལ་དུས་གསུམ་བདེ་
བར་གཤེགས་པ་རྣམས་ཀྱི་བགྲོད་པ་གཅིག་པའི་ལམ་མདོ་རྒྱུད་མན་ངག་ཀུན་གྱི་
ཡང་བཅུད། འཕགས་ཡུལ་གྲུབ་དབང་བི་རུ་པ་ཆེན་པོ་ལ་རྗེ་བཙུན་ རྡོ་རྗེ་
བཙུན་མོས་མངོན་སུམ་དུ་གནང་བའི་ལམ་འབྲས་བུ་དང་བཅས་པ། འབྲས་བུ་
ལམ་དང་བཅས་པ། གཅིག་ཤེས་པས་མང་པོ་གྲོལ་བ། སྐྱོན་ཡོན་ཏན་དང་
བར་ཆད་དངོས་གྲུབ་ཏུ་བླང་བ། ལྟས་ངན་གཡང་དུ་ལེན་པ། ཏིང་ངེ་འཛིན་
ངོ་ཤེས་པས་བསམ་གཏན་གྱི་གེགས་སེལ་བ། བར་ཆད་ངོ་ཤེས་པས་བདུད་ཀྱི་
གེགས་སེལ་བ། སྡེ་སྣོད་གསུམ་གྱི་དེ་ཉིད་ཤེས་པས་གསེར་འགྱུར་གྱི་རྩི་ལྟ་བུ།།
མཆོག་ཐུན་གྱི་དངོས་གྲུབ་མ་ལུས་པ་འབྱུང་བའི་གསུང་ངག་རིན་པོ་ཆེ་ཚོགས་
བཤད་དང་སློབ་བཤད་གཉིས་ལས་རྗེས་འབྲངས་མཁས་གྲུབ་ཕལ་ཆེར་ལ་མ་
གྲགས་པ་རིན་ཆེན་སྒང་པ་གདུང་བརྒྱུད་སྒོས་ཀྱི་ཟབ་ཆོས་ལྟ་བུ་གསང་ཆེན་སློབ་
བཤད་ཀྱི་ཉམས་ཁྲིད་ཟབ་མོ་དབང་བྱིན་རླབས་རྒྱབ་བརྟེན་ལུང་དང་བཅས་པ་
བསྩལ་ཏེ། དཔལ་ཞྭ་ལུ་གསེར་བཀང་གི་གདན་ས་པ་ཁྱབ་བདག་རིན་ཆེན་
བསོད་ནམས་མཆོག་གྲུབ། གླང་ཕུ་ཆོས་རྗེ་འཇམ་དཔལ་ཆོས་སྐྱོང་དབང་ཕྱུག
ཟུར་ཐམས་ཅད་མཁྱེན་པ་ཆོས་དབྱིངས་རང་གྲོལ། ཁྲ་ཚང་བ་ཆེན་པོ་ཁྱབ་
བདག་བློ་མཆོག་རིག་པའི་རྡོ་རྗེ། རྡོ་རྗེ་བྲག་ནས་རིག་འཛིན་པད་མ་འཕྲིན་
ལས། རྒྱ་རྩེ་བདག་པོ་བྱམས་པ་ངག་དབང་བསོད་ནམས་རྒྱལ་མཚན་སོགས་
སློབ་ཚོགས་ནམ་མཁའི་སྐར་ཚོགས་ལྟར་བྱུང་ཞིང་ཕལ་ཆེར་གྱིས་གསུང་རྒྱུན་
297



བཟུང་བའི་ཕྱོགས་ཀུན་ ཏུ་ སྤེལ་ནས་བསྟན་པ་རིན་པོ་ཆེའི་སྲོག་ལེགས་ པར་
མཐུད་ཅིང༌། ལ་ལས་ཚེ་འདིའི་རྣམ་གཡེང་མཐའ་དག་རྒྱང་དུ་བསྲིངས་ཏེ་
བསམ་གཏན་གྱི་རོ་མྱོང༌། འགའ་ཞིག་གིས་ཕྲིན་ལས་རྣམ་བཞིའི་སྒོ་ནས་འགྲོ་
བའི་དོན་མཛད་པ་ཤ་སྟག་བྱུང་ཞིང༌། དེ་ལས་དམ་པ་འདི་ཉིད་ཐུགས་རབ་ཀྱི་
ཀློང་ཤིན་ཏུ་ཡངས་བས་ཚིགས་བཅད་ལྷུག་གང་ལའང་ཕུན་སུམ་ཚོགས་ཤིང་
དཔལ་དུས་ཀྱི་འཁོར་ལོའི་མངོན་དཀྱིལ་དང༌། རྣམ་སྲས་ལྔའི་ཆོག་སྒྲིག་སོགས་
རྗེས་འཇུག་གདུལ་བྱའི་ གསོས་ སུ་ བཞག ཕྱག་ ཏུ་ ནོར་ རྫས་གང་བྱུང་ལས།
གྲུབ་ཆེན་བི་རུ་པ། བརྩེ་ཆེན་སྙིང་པོ་ཞབས་ སོགས་ཀྱི་སྐུ་བརྙན་དུ་མ་དང༌།
ལམ་འབྲས་བླ་མ་བརྒྱུད་པའི་ཞལ་ཐང་གི་ཁ་སྐོང་། ཐམས་ཅད་མཁྱེན་པ་ཚར་
པ་ཆོས་རྗེའི་གསུང་འབུམ་པོད་བཞི། འཇམ་དབྱངས་མཁྱེན་བརྩེའི་དབང་
ཕྱུག་གི་གསུང་འབུམ་གླེགས་བམ་པོད་གསུམ། རྡོ་རྗེ་འཆང་དབང་ཕྱུག་རབ་
བརྟན་གྱི་ བཀའ་འབུམ་པོད་ གཅིག་ བཅས་ བསྟན་ པ་ རིན་ པོ་ ཆེའི་ བཙས་ སུ་
དགོངས་ཏེ་བླ་མ་གོང་མ་རྣམས་ཀྱི་བཀའ་བསྡུའི་ཚུལ་དུ་ལེགས་པར་བསྐྲུན་ཏེ།
རྣམ་དཀར་གྱི་འཕྲིན་ལས་དབྱར་མཚོ་ལྟར་འཕེལ་བར་གྱུར། དེ་ལྟར་དམ་པ་
འདི་ཉིད་ཀྱི་སྐུ་ཚེ་ཧྲིལ་པོར་བཤད་སྒྲུབ་འཁོར་ལོ་གཉིས་ལྡན་གྱི་སྒོ་ནས་རྒྱལ་
བའི་བསྟན་པ་རིན་པོ་ཆེ་འདི་ཉིད་སྒོ་ཀུན་ནས་དར་ཞིང་རྒྱས་པར་མཛད་དེ།
མཐར་དགུང་གྲངས་ལྔ་བཅུ་ང་ལྔ་པ་བོད་རབ་བྱུང་བཅུ་གཅིག་པའི་ས་མོ་ཕག་
གི་ལོ་སྟེ་སྤྱི་ལོ་1659ལོར་བདེ་ཆེན་དག་པའི་ཞིང་ཁམས་གདན་གསུམ་ཚང་བའི་
དཀྱིལ་འཁོར་ཆེན་པོའི་རིགས་ཀྱི་བདག་པོར་གདན་དྲངས་བ་ཡིན་ནོ། །
ཞྭ་ལུ་བ་བསོད་ནམས་མཆོག་གྲུབ།
ཁོང་ནི་བོད་རབ་བྱུང་བཅུ་པའི་ཆུ་ཕོ་སྟག་གི་ལོ་སྟེ་སྤྱི་ལོ་1602ལོར་གཙང་
གི་རུ་ལག་གི་ཉང་སྨད་དུ་ཡབ་རིགས་ཀྱིས་མངོན་པར་མཐོ་བའི་རྫ་བའི་རིགས་
298



བརྒྱུད་འཚོ་བྱེད་སངས་རྒྱས་གྲགས་པ་དང༌། ཡུམ་ཡེ་ཤེས་ཀྱི་མཁའ་འགྲོ་མ་ཡེ་
ཤེས་འཚོ་རྒྱལ་གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་གཟུགས་
སྐུ་ཆུ་ཤེལ་ གྱི་ དབང་ པོ་ ཤར་རིའི་ ཕྲག་ པ་ ལས་ ཐོན་ པ་ལྟར་ སྐུ་འཁྲུངས་ ཤིང་
མཚན་དོན་གྲུབ་བསོད་ནམས་དབང་གི་རྒྱལ་པོར་གསོལ། སྐུ་ན་ཆུང་ངུའི་དུས་
ནས་དམ་པའི་བག་ཆགས་རང་ཆས་སུ་སད་ཅིང་ཡི་གེ་འབྲི་ཀློག་སོགས་ཚེགས་
མེད་དུ་མཁྱེན། ཡབ་ཀྱི་མདུན་ནས་རྒྱུད་བཞི་གསོ་རིག་གི་ཕྱག་དཔེ་འཛིན་པ་
སོགས་སྦྱོང་བརྡར་གྱི་དབུ་བཙུགས་ཀྱང་རྗེ་ཉིད་དམ་པའི་ཆོས་ཁོ་ན་མཛད་པའི་
ཐུགས་བཞེད་ཀྱིས་སྐུ་ལུས་བསྒྱུར། དགུང་ལོ་དགུ་པར་བུ་སྟོན་རིན་པོ་ཆེ་བསྟི་
གནས་རི་ཕུག་ཆོས་ཀྱི་ཕོ་བྲང་དུ་དུས་གསུམ་རྒྱལ་བའི་སྤྱི་གཟུགས་རྗེ་བཙུན་
དབང་ཕྱུག་ རབ་ བརྟན་ གྱི་ ཞབས་དྲུང༌ དུ་ ཕེབས་ནས་ གཙུག་ཕུད་ ཕུལ་ བའི་
མཚན་བསོད་ནམས་དབང་པོར་གསོལ། སྐྱེད་ཚལ་གོང་གི་མཁན་པོ་འབུམ་
རབ་འབྱམས་པ་ཐར་པ་རྒྱལ་མཚན་པའི་མདུན་ནས་དབང་རྗེས་གནང་རིགས་
མི་གཅིག་པ་བཅོ་བརྒྱད་ཙམ་གསན་པའི་དང་པོ་གྲུབ་ཐོབ་ཀྱི་འཁོར་ལོ་སྒྱུར་བ་
རྣལ་འབྱོར་དབང་ཕྱུག་བི་རུ་པའི་བཞེད་སྲོལ་དཔལ་ཀྱེ་རྡོ་རྗེའི་མན་ངག་ལུགས་
ཀྱི་རས་བྲིས་ཀྱི་དཀྱིལ་འཁོར་དུ་རྒྱུ་དུས་ཀྱི་དབང་གིས་སྨིན་པར་མཛད། དེ་
ནས་སྐྱེད་ཚལ་དུ་མཚན་ཉིད་ཀྱི་ཐུགས་གཉེར་མཛད་པའི་གྲྭ་བཤོལ་ཏེ་ཞྭ་ལུ་རི་
ཕུག་བྱོན་ནས་དགེ་སློང་རིན་ཆེན་འཕེལ་གནས་ཀྱི་སློབ་དཔོན་བསྟེན་ཏེ། རྒྱུད་
སྡེ་གོང་འོག་གི་དཀྱིལ་འཁོར་མང་པོ་ཐུགས་འཛིན་དང་ཕྱག་ཁྲིད་སོགས་ཉིན་
མཚན་ཐང་ལྷོད་མེད་པ་ལྟ་བུས་ཐུགས་གཉེར་འགྲུས་པར་མཛད་ཅིང་། དགུང་
ལོ་བཅུ་གསུམ་ པར་ ས་སྐྱ་ནས་ བདག་ཆེན་རིན་པོ་ཆེ་འཇམ་དབྱངས་བསོད་
ནམས་དབང་པོ་ཞྭ་ལུ་རི་ཕུག་ཏུ་བྱོན་པའི་ཚེ་བྱང་གླིང་བླ་བྲང་དུ་ཚིགས་སྔ་མ་
དགེ་ཚུལ་ གྱི་ སྡོམ་པ་བཞེས་ཏེ་མཚན་རིན་ཆེན་བསོད་ནམས་ མཆོག་ གྲུབ་ ཏུ་
གསོལ། དེ་ལས་སྔ་གཞུག་རྣམས་སུ་གྲོང་ཆེན་སློབ་དཔོན་ཀུན་སྤངས་བ་རིན་པོ་
ཆེ་ཤཱཀྱ་སེང་གེ མངའ་རིས་པ་ནམ་མཁའ་དཔལ་ལྡན། རྩེ་གདོང་ཁྲི་ཆེན་ཀུན་
299



དགའ་བསོད་ནམས་ལྷུན་གྲུབ་བཀྲ་ཤིས་གྲགས་པ་རྒྱལ་མཚན། ས་སྐྱ་སྒར་ཆེན་
མཐུ་སྟོབས་དབང་ཕྱུག འབྲུག་པ་ཞབས་དྲུང་བསྟན་པའི་ཉི་མ། སྒྲུབ་ཁང་པ་
དཔལ་ལྡན་དོན་གྲུབ། འབྲུག་པ་ སྤྲུལ་ པའི་སྐུ་རིན་པོ་ཆེ་བློ་བཟང་མི་ ཕམ་
དབང་ཕྱུག ངམ་རིངས་མཁན་ཆེན་ཀླུ་སྒྲུབ་ཆོས་ཀྱི་རྒྱལ་མཚན། ཞྭ་ལུ་མཁན་
པོ་ནམ་མཁའ་མཆོག་ལྡན། ཆོས་ལུང་མཁན་ཆེན་ལུང་རིགས་ཀུན་དགའ་རྒྱུ་
མཚོ། འཇམ་དབྱངས་ཆོས་སྐྱོང་དབང་ཕྱུག བཟང་ལྡན་མཁན་པོ་རྒྱལ་རྩེ་བ་
ཀུན་དགའ་བསོད་ནམས་གྲགས་པ། བསམ་སྡིངས་སྤྲུལ་སྐུ་བདེ་ཆེན་འཚོ་མོ།
ལྕོག་གྲ་སྤྲུལ་སྐུ་ངག་དབང་སྙན་ གྲགས་ བཟང་ པོ་ སོགས་མཁས་ཤིང་གྲུབ་པ་
བརྙེས་པའི་དགེ་བའི་བཤེས་གཉེན་དམ་པ་དུ་མའི་ཞབས་རྡུལ་སྤྱི་བོར་བླངས་
ནས་གསང་སྔགས་གསར་རྙིང་གི་རྒྱུད་སྡེ་རབ་འབྱམས་ལ་གསན་བསམ་མཛད་
ཅིང༌། དེ་ ལས་ ཁྱབ་ བདག་ རྡོ་ རྗེ་ འཆང་ དབང་ ཕྱུག་ རབ་ བརྟན་ པ་ ལས་།
བདག་མེད་རྡོ་རྗེ་བཙུན་མོས་མཁས་གྲུབ་ཀྱི་གཙུག་རྒྱན་དཔལ་ལྡན་ཆོས་སྐྱོང་ལ་
གནང་བ་ནས་བཟུང་ཟབ་ཆོས་དབང་གི་ཆུ་བོ་མ་ནུབ་ཅིང་སྙན་བརྒྱུད་མཁའ་
འགྲོའི་ཁ་རླངས་གདུང་བརྒྱུད་རིམ་པར་ཆིག་བརྒྱུད་དུ་བྱོན་པ་གསུང་ངག་རིན་
པོ་ཆེ་སློབ་བཤད་ཀྱི་དབང་འཁྲིད་བྱིན་རླབས། ལམ་ཟབ་ནང་མ་སོགས་ལམ་
འབྲས་དང་འབྲེལ་བའི་བྱིན་རླབས་བཅོ་ ལྔ་ སོགས་བུམ་པ་གང་བྱོའི་ཚུལ་དུ་
བསྩལ། བསྐྱེད་པ་ དང་ རྫོགས་ པའི་རྡོ་རྗེ་རྣལ་འབྱོར་མཆོག་ ལ་བརྟེན་ནས་
རྟོགས་པའི་བདག་ཉིད་ཆེན་པོར་གྱུར། རིན་པོ་ཆེ་དཀོན་མཆོག་རྒྱལ་མཚན་གྱི་
དྲུང་དུ་འཇམ་དཀར་མ་ཏི་ལུགས་ཀྱི་དབང་རྗེས་གནང་སོགས་ཞུས་ཏེ་ལྗགས་
བསྙེན་འབྲུ་འབུམ་མ་ཤའི་ལས་སྦྱོར་བཅས་གནང་བས་སྐུ་ན་སྨིན་པོར་སོང་ནས་
ཀྱང་དབང་ཁྲིད་རྗེས་གནང་སོགས་གང་ལ་ཡང་ཐོགས་པ་མེད་པའི་མཁྱེན་རབ་
རྗེ་བཙུན་བརྟན་པའི་འཁོར་ལོའི་བྱིན་རླབས་ཀྱི་བདུད་རྩིས་ཐུགས་ཀྱི་ཟ་མ་ཏོག་
ཡོངས་སུ་གཏམས་པར་ངེས་རྙེད་ཀྱི་ དད་པ་ཅི་ཡང་འཕེལ། དགུང་ལོ་ཉེར་
གཅིག་པ་ཆུ་ཕོ་ཁྱི་ཡི་ལོ་ཧོར་ཟླ་ལྔ་པའི་ཚེས་བཞིའི་ཉིན་དཔལ་ལྡན་རྣལ་འབྱོར་
300



རྒྱུད་རྒྱལ་གྱི་སྟོན་པ་རྣམ་པར་སྣང་མཛད་ཆེན་པོའི་སེང་གེའི་ཁྲིར་ཕེབས་པར་
རྒྱལ་རྩེ་རྫོང་དང་བླ་བྲང་དཀར་པོ་ནས་བསྐོ་འཇའི་གནང་སྐྱེས། དགེ་འདུན་
ཚོགས་པས་ བགེགས་ སྐྱོད་ དང་ བཀྲ་ ཤིས་ མངའ་ གསོལ་ རྒྱས་ པར་ མཛད་ པ་
སོགས་མཆོད་ཡོན་ ཐམས་ ཅད་ཐུགས་ཡིད་གཅིག་འདྲེས་ཀྱི་དགའ་སྟོན་ཕུན་
སུམ་ཚོགས་པར་མཛད་དེ། འཁོར་འདུས་པ་རྒྱ་མཚོ་ལྟ་བུ་ལ་དབང་ཁྲིད་ལུང་
མན་ངག་དུ་མའི་ཆོས་ཀྱི་འཁོར་ལོ་བར་མེད་དུ་བསྐོར་བར་མཛད་ཅིང་། འདུ་
ཁང་གི་ཤིང་རྩི་ལྡེབས་བྲིས་དང་སྒྲུབ་མཆོད་བསྐང་བ་གཞན་དོན་གྱི་འཕྲིན་ལས་
སོགས་རྣམ་དཀར་གྱི་མཛད་པ་ཡར་ངོའི་ཟླ་ལྟར་རྒྱས་པར་གྱུར། དགུང་ལོ་ཉེར་
གཉིས་པར་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་སུ་
བྱོན་ཏེ། བསྟན་པའི་མངའ་བདག་སྒྲུབ་ ཁང་ པ་ དཔལ་ལྡན་དོན་གྲུབ་གྱིས་
མཁན་པོ་དང་། སྡེ་སྣོད་གསུམ་དང་རྒྱུད་སྡེ་བཞིའི་མངའ་བདག་བྲང་ཏི་ནམ་
མཁའ་སངས་རྒྱས་ཀྱིས་ལས་ཀྱི་སློབ་དཔོན་དང་། མཁས་གྲུབ་ཤར་ཆེན་ཤེས་
རབ་འབྱུང་གནས་ཀྱིས་གསང་སྟོན་མཛད་དེ་དད་པའི་དགེ་འདུན་གྲངས་ཚང་
གི་དབུས་སུ་བསྙེན་པར་རྫོགས་པ་དགེ་སློང་གི་དངོས་པོ་ཡང་དག་པར་བཞེས་ཏེ་
ཉོན་མོངས་པའི་གཡུལ་ལས་རྣམ་པར་རྒྱལ་བའི་རྒྱལ་མཚན་བསྒྲེངས། དེ་ནས་
ལོ་གཅིག་ཙམ་གྱི་རིང་དུ་ཞྭ་ལུ་རི་ཕུག་ཏུ་བཅར་བཞུགས་ངོས་ཆོས་བརྒྱད་ཀྱི་
བུན་ལོང་མཐའ་དག་རྒྱབ་ ཏུ་བསྐྱུར་ནས་ཉིན་མཚན་ངོ་མི་མཁྱེན་པ་ལྟ་བུའི་
བརྩོན་པས་བགྲང་ཡས་རྒྱུད་སྡེ་རྒྱ་མཚོའི་ཕ་རོལ་ཏུ་སོན་པའི་ཐུགས་གཉེར་སྨིན་
པར་མཛད། དགུང་ལོ་སོ་གསུམ་པར་ཞྭ་ལུ་རི་ཕུག་གི་འདུ་ཁང་ཞིག་གསོས་ཀྱི་
དབུ་བཙུགས་ནས་ལོ་གཉིས་ལྷག་ཙམ་གྱི་རིང་ལྡེབས་བྲིས་སྐྱེས་རབས་སོ་བཞི་པ།
གནས་བརྟན་བཅུ་དྲུག ཆོས་སྐྱོང་སྐོར། རྒྱལ་ཆེན་སྡེ་བཞི། མཛད་པ་བཅུ་
གཉིས་སོགས་སོ་སོའི་ལྡེབས་བྲིས་རྣམས་དངོས་གཙང་བ་ཐུགས་ཁུར་ཆེ་བཞེས་
ཀྱིས་ཞལ་བཀོད་གནང༌། དེ་ལས་སྔ་གཞུག་རྣམས་སུ་སྐུའི་རྟེན་ཡང་དག་པར་
རྫོགས་པའི་སངས་རྒྱས་ཤཱཀྱའི་རྒྱལ་པོའི་གསེར་སྐུ་དང༌། སངས་རྒྱས་སོ་ལྔའི་
301



གསེར་ཐང༌། ཐམས་ཅད་མཁྱེན་པ་བུ་སྟོན་ཡབ་སྲས་ཀྱི་སྨན་སྐུ། གསུང་གི་
རྟེན་མཁས་པ་ཙནྡྲ་ཤཱི་དང་ཤར་ཆེན་ཡེ་ཤེས་རྒྱ་མཚོའི་གསུང་འབུམ་པོད་གསུམ།
ཐུགས་ཀྱི་ རྟེན་ དུ་གདུགས་དཀར་ གྱི་ མཆོད་ རྟེན་ མདའ ་ གང་ བ་ སོགས་ བྱིན་
རླབས་ཀྱི་གཟི་འོད་འབར་བ་དུ་མ་བཞེངས། དགུང་ལོ་དྲུག་ཅུ་རེ་གཅིག་པ་ཆུ་
ཕོ་སྟག་གི་ལོ་ཆོ་འཕྲུལ་མཆོད་པའི་དུས་ཆེན་ཚེས་དྲུག་གི་འཕྲོད་སྦྱོར་ཕུན་སུམ་
ཚོགས་པའི་ཚེ་གངས་ ཅན་གྱི་ལྗོངས་འདིར་གནས་ལྔ་རིག་པ་སྨྲ་བ་ལ་ཟླ་མེད་
པའི་པཎྜིཏ་ཆེན་པོ་བུ་སྟོན་རིན་ཆེན་གྲུབ་ཅེས་མ་བྱོན་སངས་རྒྱས་གསུམ་པ་རབ་
གསལ་གྱི་རྣམ་པར་འཕྲུལ་བའི་གདན་ས་དཔལ་ཞྭ་ལུ་གསེར་བཀང་དང་རི་ཕུག་
ཆོས་ཀྱི་ཁྲིར་ཞབས་ཟུང་གི་པད་མོ་རྣམ་པར་བཀོད་པར་གཞིས་ཀ་རྩེ་ནས་ཞིང་
མོ་ཆེ་མི་སྣར་མངགས་པའི་གཞུང་ཚན་གྲངས་དང་གྲྭ་རིགས་སྦྱིན་བདག་སོགས་
ཀྱི་ལེགས་འབུལ་བཅས་ཕུན་སུམ་ཚོགས་པའི་བཀྲ་ཤིས་དང་དགའ་སྟོན་རྒྱ་ཆེར་
སྤེལ་ཏེ་ཆོས་རྗེ་ཐམས་ཅད་མཁྱེན་པའི་རིང་ལུགས་དྲི་མ་མེད་པའི་མེ་རོ་སླར་
ཡང་གསོ་བའི་སྒོ་འཕར་གསར་དུ་ཕྱེ། དབྱར་དགུན་གྱི་དུས་ཆོས། གར་ཐིག་
དབྱངས་སོགས་ གཙོ་བོར་གྱུར་པའི་སྒྲུབ་མཆོད། དབང་བྱིན་རླབས། རྗེས་
གནང༌། ལུང་ཉམས་ཁྲིད་སོགས་ཀུན་མཁྱེན་མཁྱེན་བརྩེའི་ཞབས་གཤེགས་པ་
ནས་བཟུང་མིང་གི་ལྷག་མར་གྱུར་པ་རི་མོ་རྙིང་པ་གབ་པ་སླར་ཡང་གསལ་བའི་
ཚུལ་དུ་བསྟན་པའི་ཕྱི་དོར་མཛད་ཅིང༌། དོན་གཉེར་ཅན་དུ་མ་ལ་གསུང་ངག་
རིན་པོ་ཆེ་སློབ་བཤད་ཀྱི་ཕྱག་ལེན་དུ་མ་གནང་། གཞན་ཡང་དཔལ་ལྡན་ས་སྐྱ།
པོ་ཏ་ལ། གོང་དཀར་ཆོས་སྡེ། སོགས་སུ་ཡང་བྱོན་ནས། འཆད་རྩོད་རྩོམ་
པའི་ཕྲིན་ལས་རྒྱ་ཆེར་སྤེལ་ཏེ། གནས་གསར་དབོན་རིན་པོ་ཆེ། འདར་པ་
ཆོས་མཛད་བློ་ གསལ་བསྟན་འཛིན། རྗེ་བཙུན་ ས་ སྐྱ་པ་ངག་དབང་ བསོད་
ནམས་དབང་ཕྱུག་ཡབ་སྲས། ཁྱབ་བདག་བཀའ་འགྱུར་པ་ཆེན་པོ། གླང་ཕུ་
ཆོས་རྗེ་རིན་པོ་ཆེ། རྒྱལ་རྩེ་ཞབས་དྲུང་བྱམས་པ་ངག་དབང་བསོད་ནམས་རྒྱལ་
མཚན། བཟང་་ ལྡན་ མཁན་ པོ་ རྒྱལ་ རྩེ་ ཀུན་ དགའ་ བསོད་ ནམས་ གྲགས་ པ་
302



སོགས་མཁས་ཤིང་གྲུབ་པ་བརྙེས་པའི་སློབ་ཚོགས་ནམ་མཁའི་སྐར་ཚོགས་ལྟར་
དུ་མ་བྱུང་། རྩོམ་པ་ཉིན་མོ་བྱེད་པའི་འོད་ཕྲེང་གིས་བསྟན་པའི་པད་ཚལ་རྒྱས་
པར་མཛད་པའི་ཚུལ་ཡང་། ནཱ་རོ་མཁའ་སྤྱོད་དང་འཆི་མེད་དཔལ་སྟེར་གཉིས་
ཀྱི་བརྒྱུད་འདེབས། གཤེད་དམར་གྱི་བརྒྱུད་འདེབས་སོགས་གསུང་ཆོས་དུ་མ་
རྗེས་འཇུག་གདུལ་བྱའི་གསོས་སུ་བཞག་སྟེ། རྒྱལ་བའི་བསྟན་པ་རིན་པོ་ཆེ་འདི་
ཉིད་སྒོ་ཀུན་ནས་དར་ཞིང་རྒྱས་པར་མཛད་ནས་མཐར་དགུང་གྲངས་བདུན་ཅུ་
དོན་དགུ་པ་བོད་རབ་བྱུང་བཅུ་གཅིག་པ་ལྕགས་མོ་བྱ་ཡི་ལོ་སྟེ་སྤྱི་ལོ་1681ལོར་
ཀུན་རྫོབ་གཟུགས་སྐུའི་བཀོད་པ་ཆོས་དབྱིངས་བདེ་བ་ཆེན་པོ་ངང་དུ་བསྡུ་བའི་
ཚུལ་བསྟན་པ་ཡིན་ནོ། །
ལྷ་བཙུན་མཁྱེན་རབ་ངག་དབང་ལྷུན་གྲུབ།
ཁོང་ནི་བོད་རབ་བྱུང་བཅུ་གཅིག་པའི་ཆུ་མོ་བྱ་ཡི་ལོ་སྟེ་སྤྱི་ལོ་1633ལོར་
རྒྱལ་བ་འབྲོམ་གྱི་ཞབས་ཀྱིས་བཅགས་ཤིང་དགེ་བའི་བཤེས་གཉེན་རི་མཁར་
བའི་གནས་བསམ་འགྲུབ་རི་མཁར་དུ་ཡབ་རིགས་རུས་ཀྱིས་མངོན་པར་མཐོ་བ་
ཞྭ་ལུ་བ་ཆེན་པོའི་དབོན་ཆེན་གྱི་བརྒྱུད་པ་རྣལ་འབྱོར་ གྱི་དབང་ཕྱུག་འཇམ་
དབྱངས་དབང་པོ་དང་། ཡུམ་སྟག་ལུང་བ་ཆེན་པོའི་ཕྱག་མཛོད་ཀྱི་བརྒྱུད་པ་
དཔོན་ཆེན་ཕྲེང་སྟག་པའི་སྲས་མོ་གུ་རུ་སྒྲོལ་མ་གཉིས་ཀྱི་སྲས་སུ་ཨ་ཞེས་པའི་ངོ་
མཚར་བའི་སྒྲ་དང་བཅས་ཏེ་གཟུགས་སྐུ་ཆུ་ཤེལ་གྱི་དབང་པོ་མངོན་པར་བཞད་
མ་ཐག་གོང་མ་ཆོས་ཀྱི་སྤྱན་ལྡན་གྱིས་བྱིན་རླབས་བཀའ་བསྒོ་མཛད་ཅིང་དགེ་
བསྙེན་གྱི་སྡོམ་པ་བསྩལ་ཏེ་མཚན་ངག་དབང་རྒྱལ་མཚན་གསོལ། བྱིས་པའི་
དུས་འཚེ་བ་ཉུང་ཞིང་སྐྱེད་ཆེ་བ། སོ་རྩེ་གསུམ་དུ་ཡོད་པ། ལྕེ་ལ་ཨས་མཚན་པ་
སོགས་དམ་ པའི་ རིགས་ ཐམས་ ཅད་ཚང་ ཞིང་ ཡབ་ ཡུམ་ གྱི་ མདུན་ནས་ ཀློག་
བསླབ་པས་ཚེགས་མེད་དུ་མཁྱེན། དགུང་ལོ་དྲུག་ པར་ཡབ་ ཞི་དབྱིངས་སུ་
303



གཤེགས་པས། དེ་ནས་ གོང་ མ་ ཆོས་ ཀྱི་སྤྱན་ལྡན་ མཁྱེན་རབ་བསྟན་ འཛིན་
དཔལ་བཟང་པོ་ཁུ་དབོན་གྱིས་དཔལ་ནཱ་ལེན་དྲ་རྣམ་པར་རྒྱལ་བའི་ཆོས་གྲྭར་
ཁྲིད་དེ། ཆོས་སྤྱོད་ཀྱི་རིམ་པ་དཀྱིལ་ཆོག་གི་སྐོར་སོགས་རྒྱུགས་ཕུལ། དགུང་
ལོ་བརྒྱད་པར་དཀྱིལ་འཁོར་རྒྱ་མཚོའི་དབང་ཕྱུག་གོང་མ་ཆོས་ཀྱི་རྒྱལ་པོས་རྒྱུད་
ཀྱི་དབང་པོའི་འདུ་ ཁང་ཆེན་མོའི་ཚོགས་ཆེན་ དུ་རྣལ་ འབྱོར་ གྱི་དབང་ཕྱུག་
འཇིགས་བྲལ་དཔལ་ལྡན་ཆོས་སྐྱོང་གི་བཞེད་གཞུང་གསུང་ངག་རིན་པོ་ཆེ་ལམ་
འབྲས་བུ་དང་བཅས་པའི་གདམས་པ། དབང་། ཁྲིད། ལུང་། མན་ངག་
སོགས་ཡོངས་སུ་རྫོགས་པ་དང༌། ལམ་ཟབ། བིར་སྲུང་། ནཱ་རོ་མཁའ་སྤྱོད་
རྣམས་ཀྱི་དབང་བྱིན་རླབས་རྣམས་དང་། བ་རི་ལུགས་ཀྱི་སྒྲུབ་ཐབས་བརྒྱ་རྩའི་
རྗེས་གནང༌ རྒྱ་ གཞུང་གི་ལུགས་བཅས་ཀྱིས་མཚོན་མདོ་རྒྱུད་རྒྱུད་སྡེ་དུ་མའི་
དབང་ལུང་ཁྲིད་དུ་མ་གསན། དགུང་ལོ་བཅུ་པར་མཁན་པོ་ཆོས་ཀྱི་སྤྱན་ལྡན་
མཁྱེན་རབ་བསྟན་འཛིན་བཟང་པོ་དང༌། ལས་ཀྱི་སློབ་དཔོན་རྗེ་དབོན་ངག་
དབང་བསྟན་འཛིན་ལྷུན་གྲུབ་དཔལ་བཟང་པོས་གནང་ནས་བར་མ་རབ་བྱུང་
གི་སྡོམ་པ་བཞེས་ཏེ་མཚན་མཁྱེན་རབ་ངག་དབང་ལྷུན་གྲུབ་ཏུ་གསོལ། དགུང་
ལོ་ཉེར་གཅིག་པ་མཁན་པོ་འཇམ་མགོན་བྱམས་པ་བསོད་ནམས་ལྷུན་གྲུབ་བཀྲ་
ཤིས་གྲགས་པ་རྒྱལ་མཚན་དཔལ་བཟང་པོ་དང༌། ལས་ཀྱི་སློབ་དཔོན་ཡོངས་
རྫོགས་བསྟན་པའི་མངའ་བདག་ཆོས་དཀར་རྣམ་རྒྱལ་བ་དང་། གསང་སྟེ་སྟོན་
པ་གནས་བརྟན་འདུལ་བ་འཛིན་པ་དཔོན་སློབ་རིན་ཆེན་སྣང་བ། དུས་བསྒོ་བ་
དབུ་མཛད་བསྟན་འཛིན། ཁ་སྐོང་སོགས་དགེ་འདུན་གྲངས་ཚང་གི་དབུས་སུ་
བསྙེན་པར་རྫོགས་པ་དགེ་སློང་གི་སྡོམ་པ་ཡང་དག་པར་བཞེས། ངུར་སྨྲིག་རྒྱལ་
མཚན་འཛིན་པ་ཀུན་གྱི་ཏོག་ལྟར་གྱུར། དེ་ལས་གོང་གི་མཁན་སློབ་དེ་དག་
དང༌། དུས་གསུམ་རྒྱལ་བའི་སྤྱི་གཟུགས་ཁམས་གསུམ་ཆོས་ཀྱི་རྒྱལ་པོ་རིགས་
བརྒྱའི་ཁྱབ་བདག་ངག་དབང་བློ་བཟང་རྒྱ་མཚོ་འཇིགས་མེད་གོ་ཆ་ཐུབ་བསྟན་
ལང་ཚོའི་སྡེ་ཆེན་པོ་དང་། བྱང་ཆུབ་བར་གྱི་སྐྱབས་མགོན་དཀྱིལ་འཁོར་རྒྱ་
304



མཚོའི་དབང་ཕྱུག་མཚན་བརྗོད་པར་དཀའ་བ་མཁྱེན་རབ་བསྟན་འཛིན་བཟང་
པོ་ཁུ་དབོན། ཁྱབ་བདག་དགྱེས་མཛད་རྡོ་རྗེ་ཞྭ་ལུ་བ། རྡོ་རྗེ་འཆང་འཇམ་
མགོན་ཆོས་ཀྱི་རྒྱལ་པོ་ས་སྐྱ་པ་སྐུ་མཆེད་ཡབ་སྲས་རྣམས་གཙོ་བོར་གྱུར་པའི་
ཡོངས་འཛིན་དམ་པ་ཉི་ཤུ་རྩ་ལྔ་མཉེས་པ་གསུམ་གྱིས་མཉེས་པར་མཛད་དེ།
མདོ་རྒྱུད་རྒྱུད་སྡེ་རབ་འབྱམས་ཀྱི་ཕ་རོལ་ཏུ་སོན་ཅིང་ཡི་དམ་ལྷག་པའི་ལྷ་རབ་
འབྱམས་ཀྱི་བསྙེན་ སྒྲུབ་ འབའ་ཞིག་ ལ་ གཞོལ་ བར་ མཛད་ ནས་ མཁས་ གྲུབ་
གཉིས་ལྡན་གྱི་གོ་འཕང་ལ་མངའ་དབང་འབྱོར། དེ་ནས་རོང་སྟོན་སྨྲ་བའི་སེང་
གེ་གདན་སར་བཞུགས་ནས་འཁོར་འདུས་པ་རྒྱ་མཚོ་ལྟ་བུ་ལ་མདོ་རྒྱུད་དུ་མའི་
དབང་ལུང་མན་ངག་སོགས་དུ་མ་བསྩལ་ཞིང་། ཁྱད་པར་དུ་གངས་ཅན་བསྟན་
པའི་མངའ་བདག་རྗེ་བཙུན་ས་སྐྱ་པའི་ཟབ་ཆོས་མདོ་རྒྱུད་ཀུན་གྱི་སྙིང་པོ་གསུང་
ངག་རིན་པོ་ཆེ་ལམ་འབྲས་བུ་དང་བཅས་པའི་ཚོགས་བཤད་དང་སློབ་བཤད་
གཉིས་ལས་ཤིན་ཏུ་ཟབ་ཅིང་རྒྱ་ཆེ་བ་དཔལ་ཁའུ་བྲག་རྫོང་པའི་བཀའ་སྲོལ་ཚར་
ལུགས་སློབ་བཤད་ཐུན་མོང་མ་ཡིན་པའི་དབང་བྱིན་རླབས། ཁྲིད་ལུང་ཡོངས་
སུ་རྫོགས་པ་ཚར་ཉེར་ལྔ་དང་། མཁའ་སྤྱོད་གཙོ་མོའི་ཁྲིད་ཚར་བཅུ་བདུན།
ནི་གུ་བུ་ལུགས་ཀྱི་དམར་ཁྲིད། ཚེ་ཁྲིད། གཅོད་ཁྲིད། ཞེན་ པ་ བཞི་ བྲལ་
སོགས་ཚར་དུ་མ་བསྩལ་ཏེ། འཆད་པའི་ཉི་མའི་འོད་ཟེར་གྱིས་བློ་གསལ་བློ་
གྲོས་ཀྱི་པད་ཚལ་རྒྱས་པར་གནང་སྟེ། རིགས་བརྒྱའི་ཁྱབ་བདག་ཁམས་གསུམ་
ཆོས་ཀྱི་རྒྱལ་ པོ་ ཀུན་དགའི་མཚན་ ཅན། རྩེ་གདོང་ནས་འཇམ་དབྱངས་ སྐུ་
མཆེད། ཁྲི་ཆེན་ཁྱབ་བདག་ཞྭ་ལུ་བ་ཆེན་པོ། ཆོས་ཀྱི་རྒྱལ་པོ་འཇམ་དབྱངས་
ཙོང་ཁ་བ་ཆེན་པོའི་རྒྱལ་ཚབ་དགའ་ལྡན་ཁྲི་རིན་པོ་ཆེ་སྔ་ཕྱི་གཉིས། སྔ་འགྱུར་
བསྟན་པའི་མངའ་ བདག་ རྡོ་རྗེ་བྲག་རིག་འཛིན་ སྤྲུལ་ པའི་ སྐུ་ མཆོག རིག་
འཛིན་པད་མའི་རྒྱལ་ཚབ་ཨོ་རྒྱན་གཏེར་བདག་གླིང་པ། འ་ཞྭའི་རྡོ་རྗེ་འཛིན་
པ་ཆེན་པོ་ནམ་མཁའ་བསོད་ནམས་དབང་གི་རྒྱལ་པོ། མཁས་དབང་རྣམ་གླིང་
པཎ་ཆེན། གནས་ལྔ་རིག་པའི་མཐར་སོན་པཎྜིཏ་འདར་ལོ་སོགས་མདོར་ན་
305



གྲུབ་མཐའ་རིས་སུ་མ་ཆད་པའི་བླ་མ་སློབ་དཔོན། འདུ་ཚོགས་སོགས་བགྲང་བ་
ལས་འདས་པ་ཆེས་ཤིན་ཏུ་མང་པོ་བསྐྲུན་པ་མ་ཟད། རྩོམ་པའི་ཉིན་མོར་བྱེད་
པའི་འོད་སྟོང་གིས་བསྟན་པའི་པད་ཚལ་རྒྱས་པར་མཛད་པའི་ཚུལ་ཡང་། དད་
མོས་ཀྱི་ངོར་ཞབས་བརྟན། རྣམ་ཐར། ཐོབ་ཡིག དབང༌། རྗེས་གནང་།
ཁྲིད། ཆོག་བསྒྲིགས་སོགས་དུ་མ་རྗེས་འཇུག་གདུལ་བའི་གསོས་སུ་བཞག་ཅིང་། །
གཙུག་ལག་ ཁང་དུ་སྔ་གཞུག་རྣམས་སུ་སྐུ་རྒྱུ་དར་འདམ་ལས་གྲུབ་པའི་དུས་
གསུམ་སངས་རྒྱས་དང༌། རྟེན་གྱི་གཙོ་བོ་བདག་ཅག་གི་སྟོན་པ་ཤཱཀྱའི་རྒྱལ་པོ།
གཡས་སུ་སངས་རྒྱས་མར་མེ་མཛད། གཡོན་དུ་རྒྱལ་བ་བྱམས་པ་གསུམ་གྱི་སྐུ་
བརྙན་ཁྲི་རྒྱབ་ཡོལ་དང་བཅས་པ་ཐོག་ཚད། འཕགས་པ་གནས་བརྟན་བཅུ་
དྲུག རྒྱལ་པོ་ཧ་ཤང་རྣམས་ཀྱི་སྐུ་བཅས་མི་ཚད་ཙམ་གནས་གཡོག་དང་བཅས་
པ་ དང༌། གཞན་ ཡང་ སྐུ་ གསུང་ ཐུགས་ རྟེན་བྱིན་ རླབས་ ཅན་ མང་པོ་དང༌།
མདོ་སྡེ་བསྐལ་བ་བཟང་པོ་དང༌། འཕགས་པ་བརྒྱད་སྟོང་པ་གཉིས་ཀྱི་གསེར་
པོད། ཕྱག་ དཔེ་ བྱིན་རླབས་ ཅན་ མང་པོ་དང༌། རྒྱུད་ བརྟག་ པ་ གཉིས་ པ་
སོགས་རྒྱུད་དུ་མ་དང་། གསེར་ཞོ་བདུན་ཅུ་དོན་གསུམ་གྱིས་འབུར་སྐུ་རྣམས་
ལ་ཞལ་གསེར་བྱུགས་ཤིང༌། ལྷ་ལྡན་ཇོ་ཤཱཀ་རིན་པོ་ཆེས་གཙོས་རྟེན་གསུམ་
རྣམས་ལ་སྙན་དར། སྤོས་ཞལ་ཟས་དཀར་མེ་བཅས་མཆོད་འབུལ་རྒྱས་པར་
བསྒྲུབས། གཞན་ཡང་ཁའུ། བྱས་འགྱུར། ཞྭ་ལུ། རི་ སྤུག ངོར། ཐུབ་
བསྟན་གསེར་མདོག་ཅན། རྩེ་གདོང་ཆོས་སྡེ། སྐྱེད་ཚལ་གོང་འོག གསང་ཕུ།
གོང་དཀར་ཆོས་སྡེ། བསམ་ཡས་རབ་བྱུང་གྲྭ་ཚང་དང་མཆིམས་ཕུ། འཕན་
ཡུལ་གྱི་དགོན་ཆེ་ཕྲ། སྟག་ལུང་ཚོགས་ཆེན་ དང༌ གྲྭ་ཚང་རྣམས་ སུ་ མང་ ཇོ་
འགྱེད། དགོན་ཁག་སོ་སོའི་རྟེན་གཙོ་དང་། གྲགས་ཆེ་བའི་སྐུ་བརྙན་རྣམས་
ལ་སྙན་དར་གཟབ་རྒྱས་དང་། དཀར་མེའི་རྒྱུན་འཛུགས་སོགས་བགྱིས་ཏེ་རྣམ་
དཀར་གྱི་ཕྲིན་ལས་ཀུན་གསལ་སྒེག་མོའི་ཁྱོན་ཀུན་ཁྱབ་པར་མཛད་དེ། མཐར་
དགུང་གྲངས་བདུན་ཅུ་པ་བོད་རབ་བྱུང་བཅུ་གཉིས་པའི་ཆུ་ཕོ་རྟ་ཡི་ལོ་སྟེ་སྤྱི་ལོ་
306



1702ལོར་གཟུགས་སྐུའི་བཀོད་པ་ཆོས་དབྱིངས་སུ་བསྡུས་པ་ཡིན་ནོ། །
རྨོར་ཆེན་ངག་དབང་ཀུན་དགའ་ལྷུན་གྲུབ།
is
ཁོང་ནི་བོད་རབ་བྱུང་བཅུ་གཅིག་པའི་ཤིང་ཕོ་རྟ་ཡི་ལོ་སྟེ་སྤྱི་ལོ་1654ལོར་
སྦུལ་སྟོང་རབ་ཆོས་འཁོར་གླིང་གི་བླ་བྲང་དུ་ཡབ་ཆེར་ཆེ་ཞིག་པོའི་རིགས་འཚོ་
བྱེད་པ་ཞིག་དང་། ཡུམ་ལུམ་པ་དཔོན་ཆེན་གྱི་བརྒྱུད་ཤེའུ་ལོ་ཙཱ་བའི་དབོན་
བརྒྱུད་དུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་འཁྲུངས་ཤིང་མཚན་གཞོན་
ནུ་བློ་གྲོས་ཞེས་གསོལ། དགུང་ལོ་ལྔ་པར་དཔལ་ས་སྐྱ་པ་ཆེན་པོ་སྔགས་འཆང་
ངག་དབང་ ཀུན་དགའ་བསོད་ནམས་བཀྲ་ ཤིས་ གྲགས་ པ་ རྒྱལ་མཚན་དཔལ་
བཟང་པོ་ལ་གཙུག་ཕུད་ཕུལ་ཏེ་མཚན་ཀུན་དགའ་ལྷུན་གྲུབ་ ཏུ་ གསོལ་ཞིང་།
གྲུབ་རྒྱལ་ལུགས་ཀྱི་ཚེ་དབང་། གུར་མགོན་ཁྲོ་བཅུའི་རྗེས་གནང་སོགས་དབང་
ཆོས་དུ་མ་གསན། དགུང་ལོ་བདུན་པར་ཀློག་བསླབ་ཅིང་རྩ་རྒྱུད་བརྟག་པ་
གཉིས་པ། ཀྱེ་རྡོ་རྗེའི་ཀུན་ཏུ་དགོས་པའི་གཞུང་བདུན། ཚད་མ་རྣམ་འགྲེལ་
གྱི་རྩ་བ། རིགས་གཏེར། སྡོམ་གསུམ་བཅས་བློ་ལ་བྱང་བར་བྱས། དགུང་ལོ་
བཅུ་གསུམ་པར་སྟག་ཚང་ར་བ་སྨད་མཚན་ཉིད་ཀྱི་སློབ་གཉེར་ཞུགས། གཞུང་
ས་རབ་འབྱམས་པ་ཆོས་སྐྱོང་བཟང་པོའི་དྲུང་ནས་དགེ་ཚུལ་གྱི་སྡོམ་པ་བཞེས་
ཤིང་། མཁན་པོ་དེ་ཉིད་དང་མཁན་ཆེན་ངག་དབང་དོན་གྲུབ་ཀྱི་དྲུང་ནས་
བསྡུས་གྲྭ་དང་པོད་ཆེན་དྲུག་ལ་མཁས་པ་སྦྱངས། དགུང་ལོ་ཉེར་གཉིས་པར་
དཔལ་ལྡན་ས་སྐྱའི་དགུན་ཆོས་ཀྱི་ཐོག་བསྟན་པའི་རྣམ་གཞག་མཛད་དེ་མཁས་
པའི་གྲགས་པ་དབུས་གཙང་ཀུན་ ཏུ་ཁྱབ་པར་གྱུར། དཔལ་ལྡན་ས་སྐྱ་དང༌།
རྨུ་གཤོངས་དགེ་བའི་ཚལ་དང༌། ཐུབ་བསྟན་དགེ་འཕེལ། ཆ་ལུང་། འདར་
སྟོད་སོགས་ ཀྱི་ གནས་ རྟེན་ ཁྱད་ འཕགས་ རྣམས་ ལ་ མཇལ་ ཁ་ དང་ སྨོན་ ལམ་
མཛད། ངམ་རིངས་ དགའ་ལྡན་བྱམས་ པ་ གླིང་གི་ཆོས་སྡེ་ཆེན་པོར་གྲྭ་སྐོར་
307
：
，
，
，
，
，
，
，
，，，，
，
，
，
，|



མཛད། དགུང་ལོ་ཉེར་ལྔ་པར་ཐུབ་བསྟན་རྡོ་རྗེ་བྲག་གི་གཙུག་ལག་ཁང་ཆེན་
པོར་མཁན་པོ་ཡོངས་རྫོགས་བསྟན་པ་རིན་པོ་ཆེའི་གསལ་བྱེད་འདུལ་བ་འབུམ་
སྡེའི་མངའ་བདག་བློ་བཟང་ཕྲིན་ལས། ལས་ཀྱི་སློབ་དཔོན་རྣམ་རབ་དྭགས་པོ་
གྲྭ་ཚང་གི་དཔོན་སློབ་བསོད་ནམས་རྒྱ་མཚོ། གསང་སྟེ་སྟོན་པ་གོང་དཀར་ཆོས་
སྡེ་བ་དཔོན་སློབ་ངག་དབང་ ཨོ་ རྒྱན། དུས་བསྒོ་བ་ཆོས་འཁོར་གནས་པ་སྨྲ་
བའི་དབང་པོ་ཕྱོགས་ལས་རྣམ་རྒྱལ། ཁ་སྐོང་གི་དགེ་སློང་བློ་གསལ། གྲོགས་
དགེ་སློང་དགེ་དབང་བཅས་གྲངས་ཚང་གི་དབུས་སུ་བསྙེན་པར་རྫོགས་པའི་
སྡོམ་པ་ཡང་དག་པར་མནོས། བརྗེ་བ་གསུམ་གྱི་ སྐབས་ མིང་སྔར་གྱི་སྟེང་དུ་
ངག་དབང་འཇུག་པ་གནང་། དེ་ལྟར་དམ་པ་འདི་ཉིད་ཀྱི་སྔ་གཞུག་རྣམས་སུ་
གོང་གི་མཁན་སློབ་དེ་དག་དང༌། མཁན་ཆེན་ ལྷུན་གྲུབ་དཔལ་ལྡན། ཆོས་
འཁོར་གནས་ཀྱི་མཁན་ཆེན་བློ་ གྲོས་བརྟན་པ། གླིང༌ སྟོད་པ་ཆེན་པོ་དཀོན་
མཆོག་དཔལ་འབྱོར། མཁས་གྲུབ་ནམ་མཁའ་རིག་འཛིན་དབང་དྲག འཇམ་
མགོན་བསོད་ནམས་དབང་ཕྱུག འཇམ་མགོན་ཀུན་དགའ་བཀྲ་ཤིས། མཁན་
ཆེན་ངག་དབང་དོན་གྲུབ། མེ་རག་སློབ་དཔོན་པད་མ་འཕྲིན་ལས་དབང་ཕྱུག
རབ་འབྱམས་སྨྲ་བ་ཕྱོགས་ལས་རྣམ་རྒྱལ། གོང་དཀར་ཆོས་སྡེའི་སློབ་དཔོན་
དོན་གྲུབ་ཆོས་གླིང་པ་བསྟན་པའི་རྒྱ་མཚོ་སོགས་མཁས་ཤིང་གྲུབ་པ་བརྙེས་པའི་
ཡོངས་འཛིན་དམ་པ་བཅུ་ཕྲག་དུ་མའི་ཞབས་རྡུལ་སྤྱི་བོར་བླངས་ཏེ་མདོ་རྒྱུད་
རྒྱུད་སྡེ་རབ་འབྱམས་ལ་གསན་སྦྱངས་མཐར་ཕྱིན་མཛད། དེ་ལས་ཁྱད་པར་དུ་
དགུང་ལོ་ཉེར་བདུན་པའི་མཇུག་ཏུ་དཔལ་ནཱ་ལེན་དྲ་རྡོ་རྗེ་འཆང་མཁྱེན་རབ་
བྱམས་པ་ངག་དབང་ལྷུན་གྲུབ་བསྟན་པའི་རྒྱལ་མཚན་དཔལ་བཟང་པོའི་དྲུང་
དུ་་མི་ལོ་བཅུ་གསུམ་གྱི་བར་དུ་མཉེས་པ་གསུམ་གྱི་སྒོ་ནས་མཉེས་པར་མཛད་
ནས་གངས་ཅན་བསྟན་པའི་མངའ་བདག་རྗེ་བཙུན་ས་སྐྱ་བའི་ཟབ་ཆོས་མདོ་
རྒྱུད་ཀུན་གྱི་སྙིང་པོ་གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་ཚོགས་
བཤད་ཀྱི་དབང་ལུང་ཁྲིད་མན་ངག་དང་བཅས་པ་དང་། དེ་ལས་ཤིན་ཏུ་ཟབ་
308
ir
ir



ཅིང་རྒྱ་ཆེ་བ་དཔལ་ཁའུ་བྲག་རྫོང་པའི་བཀའ་སྲོལ་ཚར་ལུགས་སློབ་བཤད་ཐུན་
མོང་མ་ཡིན་པའི་དབང༌། བྱིན་རླབས། ཁྲིད་ལུང་ཡོངས་སུ་རྫོགས་པ་བུམ་པ་
གང་བྱོའི་ཚུལ་དུ་གསན་པས་མཚོན་གསུང་ངག་རིན་པོ་ཆེ་ཚོགས་སློབ་བཤད་
སྡོམ་པའི་ཚར་བཅུ་གཉིས་དང༌། རྡོ་རྗེ་ཕྲེང་བ་ཚར་བརྒྱད་ གསན། དེའང་
གསན་ལོ་ཙམ་དུ་མ་བཞག་པར་རྨོར་གྱི་དབེན་གནས་རྣམས་སུ་བྱོན་ནས་ཕྱག་
ལེན་ཕྲ་མོ་ཚུན་བསམ་བྱུང་གིས་སྒྲོ་འདོགས་བཅད་དེ། བསྒོམས་པས་ཉམས་སུ་
བླངས་པས་དྲོད་རྟགས་མངོན་དུ་གྱུར། ཆོས་ཉིད་ལྷན་ཅིག་སྐྱེས་པའི་ཡེ་ཤེས་
གཟིགས། ཆོས་ཅན་གྱི་སྣང་བ་ཐམས་ཅད་ལྷའི་འཁོར་ལོར་ཤར། རྡོ་རྗེ་ཆོས་
སྐྱོང་རྣམས་ཀྱིས་བྲན་བཞིན་དུ་བྱ་བ་བྱས། དགུང་ལོ་ལྔ་བཅུ་ང་གསུམ་པར་
ཤེའུ་གྲགས་འབྱོར་ཤེས་རབ་སོགས་སྐྱེས་ཆེན་དུ་མས་བྱིན་གྱིས་བརླབས་པའི་
དབེན་གནས་སྨོན་དགའ་རིན་ཆེན་གླིང་གི་ཆོས་ཀྱི་ཁྲི་ལ་ཞབས་ཀྱི་པད་མོ་ཉེ་
བར་བཀོད། གཞན་ཡང་གསང་ཕུ། དཔལ་ལྡན་འབྲས་སྤུངས། རྡོར་བྲག
གཉའ་སྟོན་མཆོག་གི་སྤྲུལ་པའི་ཟློས་གར་རྒྱལ་དབང་རྡོ་རྗེ་འཆང་གཞོན་ནུ་བློ་
གྲོས་ཡབ་སྲས་ཀྱི་སེང་གེའི་ཁྲི་སོགས་སུ་ཡང་བྱོན་ནས། འཁོར་འདུས་པ་རྒྱ་
མཚོ་ལྟ་བུ་ལ་འཇིགས་བྲལ་དཔལ་ལྡན་དབང་ཕྱུག་བི་རུ་པའི་བཞེད་སྲོལ་དུས་
གསུམ་གྱི་བདེ་བར་གཤེགས་པ་ཐམས་ཅད་ཀྱི་གཤེགས་ཤུལ་སྐལ་ལྡན་སྨིན་གྲོལ་
གྱི་ལམ་ལ་འཁྲིད་པར་བྱེད་པའི་གདམས་པ་གསུང་ངག་རིན་པོ་ཆེ་སློབ་བཤད་
ཚར་བདུན་གྱིས་མཚོན་དེ་དག་དང་འབྲེལ་བའི་ལམ་ཟབ་ཕྱི་ནང༌། བིར་སྲུང་
ཕྱི་ནང་། བླ་མ་རིན་འབྱུང༌། ཚར་གསུམ་ཁུག་པ་སོགས་དང་། ལམ་དབང་
བསྐུར་བའི་ ཕྱི་ ནང་ བསྐྱེད་ རིམ། དབང་བཞི་ སོ་ སོའི་ ལམ། ལྟ་བ། གྲུབ་
མཐའ། འདའ་ཁ་མ། བར་དོ། སྒྱུ་ལུས། རྨི་ལམ་སོགས་མདོ་རྒྱུད་དུ་མའི་
ཆོས་ཀྱི་འཁོར་ལོ་བར་མེད་དུ་བསྐོར་བས། གླིང་སྟོད་ཆོས་རྗེ་ཀུན་དགའ་འབྱུང་
གནས། གླིང་སྟོད་ཆོས་རྗེ་ཀུན་དགའ་གྲགས་འཛིན། དྲུང་ཆེན་ངག་དབང་
དངོས་གྲུབ། སྤངས་ པ་སྤྱན་སྔ་ ངག་དབང་ ཕྲིན་ལས། ཆོས་འཁོར་ གནས་
309



དཔོན་སློབ་ལེགས་པ་རྣམ་རྒྱལ་དཔོན་སློབ་གསུམ། དྭགས་པོ་གྲྭ་ཚང་ནས་རབ་
འབྱམས་པ་ བསྟན་ པའི་ རྒྱ་ མཚོ། ཤིང་ མང་ དཔོན་ སློབ་ ཀུན་ དགའ་ རྡོ་ རྗེ།
བསམ་ཡས་རབ་བྱུང་པ་དྲུང་འཚོ་ཀུན་དགའ་རྒྱུ་མཚན། དགེ་སློང་ཀུན་དགའ་
སངས་རྒྱས་སོགས་སློབ་མ་དུ་མ་དང་། གཞན་ཡང་དགེ་ཚུལ་དང་དགེ་སློང་གི་
སྡོམ་པ་དུ་མ་འབོགས་པའི་མཁན་པོ་མཛད་པས་མཚོན་སློབ་ཚོགས་བགྲང་ལས་
འདས་པ་བསྐྲུན། ཞལ་རས་ལྷ་ཁང་དུ་ལྡེབས་བྲིས་སུ་སྟོན་པ་བདེ་བར་གཤེགས་
པ་ལ་རྒྱུན་དྲུག མཆོག་གཉིས། མཁན་སློབ་ཆོས་གསུམ། རྗེ་བཙུན་གོང་མ་
རྣམ་ལྔ། སྟོབས་འཕྲོག་བྲམ་ཟེའི་གཟུགས་ཅན་དང༌། དཔལ་ལྡན་ལྷ་མོ་འདོད་
ཁམས་དབང་ཕྱུག་མའི་སྐུ་བརྙན། གསུང་་ངག་སློབ་བཤད་ལུགས་ཀྱི་ཉེ་བརྒྱུད་
སྐུ་འདྲ་ཉི་ ཤུ་རྩ་ལྔ། ཀུན་མཁྱེན་བསོད་ནམས་སེང་གེའི་འདྲ་སྐུ་སྨན་འདམ་
ལས་གྲུབ་པ་མི་ཚད་མ་བཞུགས་ཁྲི། ཉེར་སྤྱད། ན་བཟའ། དབུ་ཞྭ་སོགས་ཆ་
འགྲིག ཚར་ཆེན་གྱི་རྟོགས་བརྗོད་སོགས་ཀྱི་མཚོན་གསུང་རྟེན་པོད་བཅུ་ཕྲག་
དུ་མ་གསར་དུ་བཞེངས། དེ་ལྟར་དམ་པ་འདི་ཉིད་ཀྱི་སྐུ་ཚེ་ཧྲིལ་པོར་འཆད་
རྩོད་རྩོམ་གསུམ་གྱི་སྒོ་ནས་བསྟན་པ་དང་འགྲོ་དོན་རྒྱ་ཆེར་མཛད་དེ། མཐར་
དགུང་གྲངས་དོན་གསུམ་པ་བོད་རབ་བྱུང་བཅུ་གཉིས་པའི་མེ་ཕོ་རྟ་ཡི་ལོ་སྟེ་སྤྱི་
ལོ་1726ལོར་ཀུན་རྫོབ་ གཟུགས་སྐུའི་བཀོད་པ་ཆོས་ དབྱིངས་ སུ་ བསྡུས་ པའི་
ཚུལ་བསྟན་པ་ཡིན་ནོ། །
གནས་གསར་རྡོ་རྗེ་འཆང་ངག་དབང་ཀུན་དགའ་ལེགས་པ།
ཁོང་ནི་ བོད་ རབ་ བྱུང་ བཅུ་ གཉིས་ པའི་ ཤིང་ ཕོ་ སྤྲེལ་ ཀྱི་ ལོ་ སྟེ་ སྤྱི་ ལོ་
1704ལོར་འཛམ་གླིང་གངས་ཅན་དབུས་ཀྱི་གཡས་རུའི་ཆར་ལོ་ཚ་ཞེས་བྱ་བ་
ཡུལ་གྱི་དགེ་མཚན་དུ་མས་བརྒྱན་པའི་ཡུལ་དུ་ཡབ་ལྷ་རིགས་འ་ཞ་ནམ་མཁའ་
དོན་གྲུབ་རྒྱལ་མཚན་དང༌། ཡུམ་ཡེ་ཤེས་ཀྱི་མཁའ་འགྲོ་མ་ཁར་ཁ་འཕིར་བྱུང་
310



གི་རྒྱུད་ཕུན་ཚོགས་སྒྲོན་མ་གཉིས་ཀྱི་སྲས་སུ་ངོ་མཚར་བའི་དགེ་མཚན་དུ་མ་
དང་བཅས་ཏེ་གཟུགས་སྐུ་ཆུ་ཤེལ་གྱི་དབང་པོ་མངོན་པར་བཞད་ཅིང་མཚན་
བསོད་ནམས་དཔལ་འབྱོར་དུ་གསོལ། ལྗགས་ཀྱི་དབང་པོའི་སྟེང་དུ་ཡི་གེ་ཨའི་
གཟུགས་ཤིན་ཏུ་གསལ་བས་ཁེབས་པ་དང་། སྐབས་འགར་འབར་འབུར་ཙམ་
ལས་མི་ གསལ་ བ། བསྟན་སྲུང་ དམ་ ཅན་ རྒྱ་མཚོས་ སྐུ་ དང༌ གྲིབ་ མ་ བཞིན་
འགྲོགས་ཏེ་དངོས་བརྒྱུད་ཀྱི་སྒོ་ནས་ཞབས་ཏོག་ཕྲིན་ལས་གང་དགོས་འཕྲལ་དུ་
བསྒྲུབས་པའི་རྟགས་མཚན་ངོ་མཚར་ཅན་དུ་མ་སྣང་། དགུ་ལོ་དྲུག་པ་ས་གླང་
ལོར་གསང་ཆེན་སློབ་ བཤད་ཀྱི་ཆོས་གྲྭ་ཆེན་པོ་བཀྲ་ ཤིས་ ཆོས་ སྡེར་བྱོན་ཏེ།
གནས་ཀྱི་སློབ་དཔོན་བསོད་ནམས་སྣང་བྱེད་དང་། བསོད་ནམས་རིན་ཆེན་
གཉིས་ནས་ཡོན་ཏན་ཐམས་ཅད་ཀྱི་གཞི་མ་ཡི་གེ་འབྲི་ཀློག་དང༌། ཆོས་སྤྱོད་ཀྱི་
རིམ་པ་སོགས་བསླབ་པས་བརྡ་བསྟན་པ་ཙམ་གྱིས་ཐུགས་སུ་ཆུད། པད་དཀར་
འཛིན་པ་ངག་དབང་ཡེ་ཤེས་རྒྱ་མཚོའི་དྲུང་དུ་གཙུག་ཕུད་ཕུལ་ཏེ་མཚན་ངག་
དབང་སྦྱིན་པ་གསོལ། དགུང་ལོ་བརྒྱད་པར་རྨོར་ཆེན་རྡོ་རྗེ་འཆང་ཆེན་པོའི་
དྲུང་དུ་ཁྱིམ་པའི་རྟགས་ཆ་ལུགས་རྣམས་མཆིལ་མའི་ཐལ་བ་བཞིན་དུ་འདོར་
བར་མཛད་ནས། བསྟན་པ་ རིན་ པོ་ ཆེའི་ སྒོར་ ཕེབས་ པའི་ ཐོག་ མར་ སྐྱབས་
གསུམ་འཛིན་པའི་སྡོམ་པ་ཡང་དག་པར་བཞེས་ཏེ་མཚན་ཀུན་དགའ་ལེགས་
པའི་འབྱུང་གནས་སུ་བསྩལ། དགུང་ལོ་བཅུ་གཅིག་པར་རྨོར་ཆེན་ཆོས་ཀྱི་རྒྱལ་
པོ་དེ་ཉིད་ཀྱིས་མཁན་སློབ་སྦྲགས་མ་དང་། འདུལ་འཛིན་བློ་གྲོས་ཡེ་ཤེས་དང༌།
ཚུལ་ཁྲིམས་རྒྱལ་མཚན་གཉིས་ཀྱིས་ཞབས་ཕྱི་ཞུས་ཏེ་ཚིགས་སྔ་མ་དགེ་ཚུལ་གྱི་
སྡོམ་པས་ཐུགས་ཀྱི་བུམ་པ་བཟང་པོ་ཡོངས་སུ་གཏམས། དགུང་ལོ་བཅོ་ལྔ་པར་
རྨོར་ཆེན་རྡོ་རྗེ་འཆང་གིས་ཆོས་ཀྱི་ཁྲི་ལ་ཞབས་ཟུང་ཉེ་བར་བཀོད་དེ། རྒྱལ་
བའི་བསྟན་པ་སྤྱི་དང་བྱེ་བྲག་རྗེ་བཙུན་བརྩེ་བ་ཆེན་པོའི་རིང་ལུགས་ཀྱི་ཉིང་ཁུ་
གསང་ཆེན་ཁའུ་བྲག་རྫོང་པའི་བཞེད་སྲོལ། ཚར་ཆེན་ཆོས་ཀྱི་རྒྱལ་པོ་ཡབ་སྲས་
ཀྱི་བསྟན་པ་འདི་ཁོ་ བོ་ ཅག་ ཁོ་ནས་བཟུང་སྟེ་དར་ཞིང་རྒྱས་པར་བྱ་ལ་ སྐལ་
311



བཟང་གདུལ་བྱའི་བུང་བ་རྣམས་སྙན་བརྒྱུད་པད་མོའི་ཟེའུ་འབྲུ་ལས་འོང་བའི་
ཟབ་རྒྱས་གདམས་པའི་སྦྲང་རྩི་མྱོང་བར་བྱའོ་དགོངས་པའི་ཐུགས་བསྐྱེད་རྨད་
དུ་བྱུང་བས་ཉེ་བར་དྲངས་ཏེ། སྔ་གཞུག་རྣམས་སུ་མཁན་ཆེན་ངག་དབང་བློ་
བཟང་བསྟན་པའི་རྒྱལ་མཚན། བསམ་ཡས་བཀའ་འགྱུར་བ་སངས་རྒྱས་རྒྱལ་
མཚན། གྲུབ་དབང་བླ་མ་ཀུན་དགའ་ཚུལ་ཁྲིམས། ཁམས་ སྟོན་ གྲུབ་ པའི་
དབང་ཕྱུག་སངས་རྒྱས་རྒྱ་མཚོ། འཁོར་ལོ་སྡོམ་པ་ཆོས་འཁོར་གནས་ཀྱི་སློབ་
དཔོན་ཀུན་དགའ་བསམ་གཏན། གྲུབ་དབང་འགྱུར་མེད་པད་མ་རྒྱལ་མཚན།
ངེས་དོན་ཟབ་མོའི་དཔལ་འཛིན་སྐལ་བཟང་རྣམ་ གྲོལ་སོགས་རྨོར་ཆེན་རྡོ་རྗེ་
འཆང་ཡབ་སྲས་བཅུ་དྲུག་དང༌། འཁོན་རིགས་འཛིན་པ་འགྲན་བྲལ་གཉིས།
རྗེས་འབྲང་མཁས་གྲུབ་བཅུ་དྲུག་སོགས་ཡོངས་འཛིན་དམ་པ་བཅུ་ཕྲག་གསུམ་
དང་ལྔ་ཕྲག་གཅིག་གི་ཞབས་རྡུལ་སྤྱི་བོར་བླངས་ཏེ། ཞལ་གྱི་བུམ་བཟང་ལས་
མདོ་སྔགས་ རྒྱུད་ སྡེ་རབ་ འབྱམས་ ཀྱི་གདམས་པའི་བཅུད་ངོམས་ པར་ གསོལ།
དེ་ལས་ཀྱང་རྨོར་ཆེན་ཆོས་ཀྱི་རྒྱལ་པོ་ངག་དབང་ཀུན་དགའ་ལྷུན་གྲུབ་བསྟན་
པའི་རྒྱལ་མཚན་དཔལ་བཟང་པོ་ལས། འཕགས་ཡུལ་པཎ་གྲུབ་ཀུན་གྱི་གཙུག་
རྒྱན། གྲུབ་དབང་རྣལ་ འབྱོར་དབང་ ཕྱུག་ གི་ བཞེད་ གཞུང༌། བསྟན་ པའི་
མངའ་བདག་རྗེ་བཙུན་ས་སྐྱ་པ་རྣམས་ཀྱི་ཡབ་ཆོས། མདོ་རྒྱུད་ཐམས་ཅད་ཀྱི་
ཉིང་ཁུ། གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་དབང་ཁྲིད།
ལུང་མན་ངག་དང་བཅས་པ་བདག་ཆེན་རྡོ་རྗེ་འཆང་ཆེན་པོ་ཡབ་སྲས་བརྒྱུད་པ་
དང་བཅས་པའི་ཕྱག་སྲོལ་ལས་ཇི་ལྟར་བྱུང་བཞིན་རྒྱས་པར་གསན་ཏེ་མཁས་
པའི་གོ་འཕང་ལ་མངའ་དབང་འབྱོར། བསྙེན་སྒྲུབ་ལས་གསུམ་གྱི་རིགས་ཕལ་
ཆེར་སླ་ ཆོས་ སུ་ མ་ སོང་ བར་ སྔོན་ འགྲོ་ རྣམས་ ཐུགས་ རྒྱུད་ ལ་ སྐྱེ་ ངེས་ དང༌།
བསྐྱེད་རིམ་ལ་གསལ་སྣང་ཐོབ་ཅིང་། རྫོགས་རིམ་བདེ་སྟོང་ཟུང་འཇུག་གི་ལྟ་
བའི་ཡང་རྩེར་ཕེབས་ཏེ། ཡི་དམ་ལྷག་པའི་ལྷ་རབ་འབྱམས་ཀྱི་ཞལ་གཟིགས་
ཤིང་ལུང་བསྟན་དུ་མ་ཐོབ། དགུང་ལོ་བཅུ་དགུ་པ་ས་ཕོ་སྟག་གི་ལོར་ཡོངས་
312



རྫོགས་བསྟན་པའི་མངའ་བདག་ངག་དབང་ཀུན་དགའ་ལྷུན་གྲུབ་བསྟན་པའི་
རྒྱལ་མཚན་དཔལ་བཟང་པོའི་ཞལ་སྔ་ནས་ཀྱིས་མཁན་པོ་དང༌། མདོ་སྔགས་རྒྱ་
མཚོ་ཕ་རོལ་ཏུ་ཕྱིན་པ་ཁྱབ་བདག་བཀའ་ འགྱུར་བ་ཆེན་པོ་སངས་རྒྱས་རྒྱལ་
མཚོས་གསང་སྟོན་པ། འདུལ་འཛིན་ པ་ ཀུན་དགའ་ནོར་བུས་ དུས་བསྒོ་བ།
གནས་བརྟན་ཆེན་པོ་ཕུན་ཚོགས་ལེགས་ལྡན་གྱིས་ཁ་སྐོང་སོགས་དད་པའི་དགེ་
འདུན་གྲངས་ཚང་གི་དབུས་སུ་བསྙེན་པར་རྫོགས་པ་དགེ་སློང་གི་སྡོམ་པ་བཞེས་
ཏེ། སྔར་གྱི་མཚན་གྱི་སྟེང་དུ་ངག་དབང་དང་ཐེག་མཆོག་དབང་གི་རྒྱལ་པོ་
ཞེས་མཚན་གསོལ་ནས་རྒྱལ་བའི་བསྟན་པ་རིན་པོ་ཆེའི་སྒོར་ཞུགས་ལ་ཡོངས་སུ་
རྫོགས་པ་ངུར་སྨྲིག་འཛིན་པ་ཀུན་གྱི་གཙུག་རྒྱན་བླ་ན་མེད་པར་གྱུར་ཏོ། ། དེ་
ལྟར་དམ་པ་འདི་ཉིད་ཀྱིས་བསྟན་པའི་བྱ་བ་ཐོས་བསམ་སྒོམ་གསུམ་ལ་བརྩོན་པ་
རབ་ཀྱི་ཕ་རོལ་ཏུ་སོན་ཏེ། མཁས་བཙུན་བཟང་གསུམ་དང་མཁྱེན་བརྩེ་ནུས་
པའི་ཡོན་ཏན་ཕུན་སུམ་ཚོགས་པ་ལ་རང་དབང་འབྱོར་བས་མཁས་པའི་བྱ་བ་
འཆད་རྩོད་རྩོམ་གསུམ་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་ཆེས་ཆེར་རྒྱས་
པར་མཛད་དེ། དེའང་འཆད་པའི་ཉི་མའི་འོད་ཟེར་གྱིས་བློ་གསལ་བློ་གྲོས་ཀྱི་
པད་ཚལ་རྒྱས་པར་མཛད་པའི་ཚུལ་ནི། མདོ་སྔགས་གཉིས་ཀྱིས་བསྡུས་པའི་
ལམ་སྲོལ་ཡོངས་སུ་རྫོགས་པ་དུ་མ་ཞིག་བརྒྱུད་པའི་ཕྲེང་བ་ཟམ་མ་ཆད་པ་ལས་
འོངས་པ། འཁྲུལ་བའི་དྲི་མ་དང་བྲལ་བ་རྗེ་བཙུན་ས་སྐྱ་པའི་གོང་མ་རྣམ་ལྔ་
སོགས་མཁས་གྲུབ་ཀྱི་སྐྱེས་བུ་དུ་མས་ཐུགས་ཉམས་སུ་བཞེས་ཤིང༌། འཆད་ཉན་
གྱི་གཏན་ལ་ཕབ་པའི་རྒྱུན་དྲི་མ་མེད་པའི་དབང་བཀའ། བཤད་བཀའ། ལུང་
བཀའ། ཁྲིད་བཀའ། མན་ངག་གི་བཀའ་ལ་སོགས་པ་ཟབ་ཅིང་རྒྱ་ཆེ་བའི་
ཚུལ་མཐའ་ཡས་པས་ཕྱོགས་དང་རིས་སུ་མ་ཆད་པའི་སྣོད་ལྡན་གྱི་གདུལ་བྱ་བློ་
གསལ་ཞིང་དོན་དུ་གཉེར་བའི་དད་འདུན་ཅན་གཞལ་དུ་མེད་པ་མཆོག་དམན་
རྣམས་ལ་རང་རང་གི་ཁམས་དང་། ་ བསམ་པ་དང་། བག་ལ་ཉལ་གྱི་རིམ་པ་
དང་མཐུན་པར་སྟོན་པར་མཛད་ཅིང༌། ཁྱད་པར་གསང་ངག་ཟབ་མོའི་ཆོས་
313



ཚུལ་རྣམས་ནི། ཉམས་ སུ་ བླངས་ བའི་ མཐའ། ཉམས་ སུ་ མྱོང་ བའི་ མཐའ།
བྱིན་གྱིས་བརླབས་པའི་མཐའ། གྲུབ་པའི་མཐའ་སྟེ། མཐའ་བཞིའི་བདག་
ཉིད་ཅན་དང༌། དབང་གི་ཆུ་བོ་མ་ནུབ་པ། བྱིན་རླབས་ཀྱི་བརྒྱུད་པ་མ་ཉམས་
པ། གདམས་ངག་གི་སརྒ་མ་ལོག་པ། མོས་གུས་ཀྱི་བསམ་པ་ཚིམ་པ་སྟེ་སྙན་
བརྒྱུད་བཞི་ སོབ།ས་ཀྱི་སྒོ་ནས་གོ་ རིམ་མ་འཆོལ་བར་ འཆད་ ཉན་ མཛད་ པས།
གསུང་གི་གསང་བ་འཛིན་པའི་ཞལ་སློབ་ནམ་མཁའི་སྐར་ཚོགས་ལྟ་བུ་མཆིས་པ་
དེ་དག་རེ་རེ་ནས་འབྲི་བ་ག་ལ་ལངས། འོན་ཀྱང་གདུལ་བྱ་རྣམས་ཀྱི་དད་པའི་
གསོས་སུ་རགས་རིམ་ཙམ་སྨོས་ན། འཛམ་གླིང་བསྟན་པའི་མངའ་བདག་ངག་
དབང་འཇམ་དབྱངས་བདེ་ལེགས་ རྒྱ་ མཚོ། བསྟན་ པའི་ཉི་མ་ ཐར་རྩེ་ རྡོ་རྗེ་
འཆང་ནམ་ མཁའི་ མཚན་ ཅན། རིས་ མེད་ འ གྲོ་ བ་ འ དྲེན་ པ་ འཇམ་ མགོན་
དཔལ་ལྡན་ཆོས་སྐྱོང༌། དཔལ་ཨེ་ཝཾ་པའི་དབང་པོ་འཇམ་དབྱངས་ཆོས་ཀྱི་བླ་
མ་སངས་རྒྱས་ཡེ་ཤེས། ཟབ་དོན་ནོར་བུའི་བང་མཛོད་རྡོ་རྗེ་འཆང་བློ་ག། སལ་
བསྟན་འཛིན་རྒྱ་མཚོ་སོགས་སྐྱེ་ཆེན་དམ་པ་རྣམས་དང༌། གསུང་གི་གསང་བ་
འཛིན་པའི་བསྟན་འཛིན་མཁས་གྲུབ་དུ་མས་བཤད་སྒྲུབ་ཀྱི་སྒོ་ནས་རྒྱལ་བའི་
རིང་ལུགས་ སྤེལ་ བའི་ དགེ་འདུན་ གྱི་ སྡེ། བསྟན་ པའི་ སྦྱིན་ བདག་ རྒྱལ་ བློན་
སོགས་སྐལ་ལྡན་གྱི་གདུལ་བྱ་བསམ་གྱིས་མི་ཁྱབ་པ་བསྐྲུན་པར་མཛད་པ་མ་ཟད།
དྲི་མ་མེད་པའི་མཁྱེན་རབ་ཟུང་འཇུག་གི་ཆུ་གཏེར་ཆེན་པོས་ཉེ་བར་བསྐྲུན་པའི་
ལེགས་བཤད་ཕན་བདེ་པད་མོའི་གཉེན་དུ་གྱུར་པ་ནི། དཔལ་དུས་ཀྱི་འཁོར་
ལོའི་བརྒྱུད་ འདེབས་ བུའི་ ཁ་ སྐོང༌། གསོ་ རིག་ རྒྱུད་ བཞིའི་ ལུང་ གི་ བརྒྱུད་
འདེབས། གསུང་ངག་དང༌། འཇིགས་བྱེད་དབང་བརྒྱུད་ལུང་གསུམ། ངོར་
ཆེན་བཀྲ་ཤིས་ ལྷུན་གྲུབ་ཀྱི་གསོལ་འདེབས། དབྱངས་ཅན་མའི་གསང་སྒྲུབ།
རྫོགས་ཆེན་སྙིང་ཐིག ཁྲིད་ཀྱི་ཟིན་བྲིས། སྒྲ་མདོ་པཱ་ཎ་བའི་ཆོ་གའི་བསྡུས་
དོན་གསུང་རྩོམ་འཕྲོ་ཅན་སོགས་ཆོས་ཚན་དྲུག་ཅུ་ལྷག་ཙམ་བསྐྲུན་ཏེ། གསུང་
གི་གསང་བ་བསམ་གྱིས་མི་ཁྱབ་པ་འདོམས་པར་མཛད་པ་ཁོ་ན་སྟེ་སྡེབས་ལེགས་
314



རྩོམ་པའི་ ཕྲེང་ པས་ ཀྱང་ བསྟན་འགྲོ་ཡོངས་ ལ་ ཕན་ བདེའི་ དཔལ་ སྟེར་ བར་
མཛད་པ་ཡིན་ནོ། ། གཞན་ཡང་དཔལ་བཀྲ་ཤིས་ཆོས་སྡེའི་གཙང་ཁང་གི་སྐུ་
རྟེན་རྣམས་ཞིག་གསོ་དང་། ཞལ་གསེར་སོགས་ཕུན་སུམ་ཚོགས་པ་མཛད་ཅིང་།
དཔལ་ཞྭ་ལུ་གསེར་ཁང་ཁྲ་མོ་དང༌། རྨུ་གཤོངས། མྱུ་གུ་ལུང་། ཐུབ་བསྟན་
དགེ་འཕེལ། ཆ་ལུང་རྡོ་རྗེ་བྲག་སོགས་ཀྱི་རྟེན་གཙོ་རྣམས་ལ་ན་བཟའ། སྐུ་
གསུང་ཐུགས་རྟེན་ལ་མཆོད་འབུལ་དང་གསེར་ཆབ། དཀར་མེ་རྒྱུན་འཛུགས་
དང་། རྒྱལ་བའི་བཀའ་འགྱུར་རིན་པོ་ཆེ་ཚར་གཅིག་བསླུས་ནས་དེ་ལ་གླེགས་
བམ་དང་གླེགས་ཤིང༌། གླེགས་ཐག ཆབ་མགོ་དང་བཅས་ཆ་ཚང་བཞེངས་
ཤིང་། མདོ་ཁམས་སྡེ་དགེའི་ཕྱོགས་སུ་བྱོན་ནས་ཀྱང་བསྟན་འགྲོའི་དོན་རྒྱ་ཆེར་
བགྱིས་ནས་འདི་ ཕྱི་ དོན་ དང༌ ལྡན་པར་ མཛད་དེ། མཐར་ དགུང་གྲངས་ང་
བདུན་པ་ བོད་ རབ་ བྱུང༌ བཅུ་ གསུམ་ པའི་ ལྕགས་ ཕོ་ འབྲུག་ གི་ ལོ་ སྟེ་ སྤྱི་ ལོ་
1760ལོར་ཀུན་རྫོབ་གཟུགས་སྐུའི་བཀོད་པ་ཆོས་དབྱིངས་སུ་སྙོམས་པར་ཞུགས་
པ་ཡིན་ནོ། །
ངག་དབང་ཀུན་དགའ་བློ་གྲོས་སངས་རྒྱས་བསྟན་པའི་རྒྱལ་མཚན།
ཁོང་ནི་བོད་རབ་བྱུང་བཅུ་གཉིས་པའི་ས་མོ་བྱ་ཡི་ལོ་སྟེ་སྤྱི་ལོ་1729ལོར་
དཔལ་ལྡན་ས་སྐྱར་ཡབ་ཆེན་པོ་འཁོན་གྱི་གདུང་བརྒྱུད་འཇམ་དབྱངས་བསོད་
ནམས་རིན་ཆེན་དང༌། ཡུམ་ཡེ་ཤེས་ཀྱི་མཁའ་འགྲོ་མ་བསོད་ནམས་དཔལ་གྱི་
དབང་མོ་ གཉིས་ ཀྱི་སྲས་ སུ་ ངོ་ མཚར་ བའི་ དགེ་ མཚན་ དུ་ མ་ དང་ བཅས་ ཏེ་
གཟུགས་སྐུའི་དཀྱིལ་འཁོར་མངོན་ པར་ བཞད་ཅིང་ཡབ་ཀྱིས་ཚེ་ དབང་བྱབ་
ཁྲུས་མཛད་དེ་མཚན་ངག་དབང་ཀུན་དགའ་བསོད་ནམས་གྲགས་པ་བློ་གྲོས་
ཞེས་གསོལ། ་ དབང་གི་ཐོག་མར་དཔལ་གསང་བ་འདུས་པ་འཕགས་ལུགས་ཀྱི་
དབང་གིས་མཚོན་དབང་རྗེས་གནང་དུ་མ་བསྩལ། ངག་ཕྱེ་བའི་ ཐོག་མར་རྗེ་
315



བཙུན་འཇམ་པའི་དབྱངས་ཀྱི་གཟུངས་ཨ་ར་པ་ཙ་དྷི་ཞེས་གསུངས་ཤིང་། སྐུ་
ན་ཆུང་ངུའི་དུས་ནས་དམ་པའི་བག་ཆགས་རང་ཆས་སུ་སད་ཅིང་ཡབ་རྗེ་མཆོག་
གིས་ཀ་ཕྲེང་སོགས་འབུལ་བར་གནང་སྐབས་ཚེགས་མེད་དུ་མཁྱེན་པ་བྱུང༌། དེ་
ལས་སྔ་གཞུག་རྣམས་སུ་ཡབ་རྗེ་མཆོག་གི་མདུན་ནས་སྒྲུབ་ཐབས་བརྒྱ་རྩའི་རྗེས་
གནང་། ས་སྐྱའི་བཀའ་འབུམ། ཐར་རྩེ་རྡོ་རྗེ་འཆང་ནམ་མཁའ་བསམ་འགྲུབ་
ཀྱིས་དབང་རྗེས་གནང་སོགས་དུ་མ་གསན་ཅིང་། དངོས་ཉམས་སུ་ཡི་དམ་ལྷག་
པའི་ལྷ་དུ་མའི་ཞལ་གཟིགས་ཤིང་ལུང་བསྟན་ཐོབ། དགུང་ལོ་བཅུ་གཅིག་པར་
འཇམ་མགོན་ས་སྐྱ་པཎྜིཏ་ཀུན་དགའ་རྒྱལ་མཚན་དཔལ་བཟང་པོ་སྐུ་དབོན་
དང་བཅས་པའི་ཆོས་ཁྲི་རིན་པོ་ཆེ་མཁས་པ་ཟིལ་གནོན་དུ་གྲགས་པའི་ག་ལ་
བར། ལྷ་དང་བཅས་པའི་འགྲོ་བ་མཐའ་དག་གི་མཆོད་སྡོང་ཆེན་པོ་ ཁམས་
གསུམ་ཆོས་ཀྱི་རྒྱལ་པོའི་གསེར་ཁྲི་རིན་པོ་ཆེར་མངའ་གསོལ་ཏེ། རྒྱལ་སྲས་ལམ་
བཟང་གི་གསུང་བཤད་ཀྱི་དགའ་སྟོན་སྤེལ། དེ་ནས་དམ་པ་འདི་ཉིད་ཀྱི་སྔ་
གཞུག་རྣམས་སུ་ཡབ་རྗེ་རྡོ་རྗེ་འཆང་དང༌། ཐར་རྩེ་རྡོ་རྗེ་འཆང་ནམ་མཁའ་
བསམ་འགྲུབ། ངོར་ཆེན་བསོད་ནམས་བཟང་པོ། མཁས་གྲུབ་སངས་རྒྱས་ཡེ་
ཤེས། མཁས་གྲུབ་དཔལ་ལྡན་ཆོས་སྐྱོང་། གོང་དཀར་བསོད་ནམས་བློ་གྲོས་
སོགས་མཁས་ཤིང་གྲུབ་པ་བརྙེས་པའི་ཡོངས་འཛིན་དམ་པ་བཅུ་ཕྲག་བཞིར་ཉེ་
བ་མཉེས་ པ་ གསུམ་ གྱི་སྒོ་ནས་མཉེས་པར་མཛད་དེ། སྤྱིར་མདོ་ སྔགས་ རིག་
གནས་དང་བཅས་པ་ལ་གསན་སྦྱངས་དང༌། དེ་ལས་ལྷག་པར་དུ་རྣལ་འབྱོར་
གྱི་དབང་ཕྱུག་གྲུབ་ཆེན་བི་རུ་པའི་བཞེད་གཞུང་། ཡོངས་རྫོགས་བསྟན་པ་རིན་
པོ་ཆེའི་ཉམས་ལེན། གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་ཁྲིད་
ལུང་མན་ངག་དང་བཅས་པ་དང་། དེ་ལས་ཁའུ་བྲག་རྫོང་པའི་ལུགས་སམ་
ཚར་ལུགས་སུའང་གྲགས་པ་ཚེ་ཐུང་དབང་པོ་ཡང་རབ་ཚེ་གཅིག་ལ་སངས་རྒྱས་
པའི་ཐབས་ཐུན་མོང་མ་ཡིན་པ་ཡོངས་རྫོགས་བསྟན་པ་རིན་པོ་ཆེའི་ཉམས་ལེན་
གྱི་གདམས་པ་གསུང་ངག་ ཟབ་མོ་སློབ་བཤད་འདི་ཉིད་ནི་མུས་ཆེན་སེམས་
316



4
4
དཔའ་འཁོར་ལོ་སྡོམ་པ་ཡན་ལ་ཚོགས་སློབ་ཀྱི་ཐ་སྙད་ཡེ་མི་སྣང་ཡང་མགོན་
དེས་བདག་ཆེན་རྡོ་རྗེ་འཆང་ལ་ཟབ་གནད་འགའ་ཞིག་ཟུར་དུ་བསྩལ་བ་ནས་
བཟུང་དེ་ལྟར་གྲགས་པའི་གདམས་ངག་ཟབ་མོས་མཚོན་ལོ་ཕྱེད་གཉིས་ཙམ་གྱི་
བར་དུ་གནས་གསར་འཇམ་མགོན་ལ་བཞུགས་པའི་ཟབ་ཆོས་མཐའ་དག་བུམ་
པ་གང་བྱོའི་ཚུལ་དུ་བཞེས། དེ་ལྟར་ཐོས་པས་ཕྱི་ཡི་སྒྲོ་འདོགས་བཅད། དེ་
རྗེས་བསམ་བྱུང་གི་དཔྱད་པས་དག་པར་མཛད་དེ་ཇི་བཞིན་སྒོམ་པའི་ངང་ལ་
ཐུགས་གཞོལ་ཞིང་། འབྲས་བུ་མངོན་གྱུར་གྱི་གྲུབ་རྟགས་གསལ་བར་འཁྲུངས།
དགུང་ལོ་བཅུ་ བཞི་ པར་ ཐར་རྩེ་རྡོ་རྗེ་འཆང་ནམ་མཁའ་ བསམ་ འགྲུབ་ ཀུན་
དགའི་མཚན་དཔེའི་རྒྱལ་མཚན་དཔལ་བཟང་པོའི་དྲུང་དུ་དགེ་བསྙེན་གྱི་སྡོམ་
པ་ཡང་དག་པར་བཞེས་ཏེ་མཚན་ངག་གི་དབང་ཕྱུག་ཀུན་དགའ་བློ་གྲོས་བསྟན་
པའི་རྒྱལ་ མཚན་ དཔལ་ བཟང་ པོར་ གསོལ། དེ་ནས་མི་རིང་བར་ མཁན་པོ་
དབང་ཕྱུག་ཕུན་ཚོགས་ སོགས་དད་པའི་དགེ་འདུན་གྲངས་ཚང་གི་ དབུས་ སུ་
རབ་ཏུ་བྱུང་སྟེ། སྔར་གྱི་ མཚན་ གྱི་ སྟེང་ དུ་ སངས་ རྒྱས་ བསྣན་ པས་དེ་ནས་
བཟུང་ངག་ དབང༌ ཀུན་ དགའ་ བློ་ གྲོས་ སངས་ རྒྱས་ བསྟན་ པའི་ རྒྱལ་ མཚན་
དཔལ་བཟང་པོ་ཞེས་སྙན་གྲགས་དོན་ལྡན་ཞེས་ཁོར་ཡུག་རི་བོའི་ཁོངས་སུའང་
རྒྱུ་བ་དེ་ཉིད་ཡོངས་སུ་གྲགས་པར་གྱུར་ཅིང་། དེ་ལྟར་དམ་པ་འདི་ཉིད་མཁས་
གྲུབ་གཉིས་ལྡན་གྱི་གོ་འཕང་ལ་མངའ་དབང་འབྱོར་ནས་བླ་མ་གོང་མ་རྣམས་ཀྱི་
ཕྱག་ལེན་ཕྲ་མོ་ཚུན་ཆད་མི་ཉམས་པར་དར་རྒྱས་སུ་མཛད་པའི་དམ་བཅའ་
ཐུགས་ཀྱི་དཔལ་བེར་དམ་དུ་བཟུང་སྟེ། བདེ་དགྱེས་གསང་གསུམ། བདག་
མེད་མ། མཁའ་སྤྱོད་མ་སོགས་གདན་ས་ཆེན་པོའི་ཚུལ་སྒྲུབ་མཆོད་རྣམས་ཀྱི་རྡོ་
རྗེ་སློབ་ དཔོན་ནར་ མར་ བཀའ་ དྲིན་ ཆེ་ བའི་ བར་ མཚམས་ རྣམས་ སུ་ དབང་
བསྐུར། རྗེས་གནང་། ལུང་སོགས་ཆོས་འཆད་ཀྱིས་དུས་འདའ་བཞིན་པ་ནས།
སྟོབས་ཀྱི་མགོན་པོ་རྣལ་འབྱོར་དབང་ཕྱུག་བི་རུ་པའི་ཐུགས་མཚོ་ལས་བྱུང་བ།
གངས་ཅན་བསྟན་པའི་མངའ་བདག་རྗེ་བཙུན་ས་སྐྱ་བའི་ཟབ་ཆོས་མདོ་རྒྱུད་
317



ཀུན་གྱི་སྙིང་པོ་གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་ཚོགས་
བཤད་དང༌། སློབ་བཤད་གཉིས་ལས་ཤིན་ཏུ་ཟབ་ཅིང་རྒྱ་ཆེ་བ་དཔལ་ཁའུ་
བྲག་རྫོང་གི་བཀའ་སྲོལ་ཚར་ལུགས་སློབ་བཤད་ཐུན་མོང་མ་ཡིན་པའི་དབང་།
བྱིན་རླབས། ཁྲིད་ལུང་ཡོངས་སུ་རྫོགས་པ་ཚར་དུ་མ་གནང་སྟེ། ཐར་རྩེ་ནམ་
མཁའི་མཚན་ཅན་ཁུ་དབོན། ཀླུ་སྡིངས་ཁུ་དབོན། ཁང་གསར་ཁུ་དབོན། རྗེ་
སངས་རྒྱས་ཡེ་ཤེས་ཀྱི་དབོན་སྐུ་མཆེད། མུས་ཆེན་བསོད་ནམས་དཔལ་བཟང་།
ཐུབ་བསྟན་མཁན་པོ་བསྟན་འཛིན་རྒྱལ་མཚན། རི་ཁུག་སྤྲུལ་སྐུ་བསོད་ནམས་
དབང་ཕྱུག སྡེ་དགེའི་དམེ་ཤོད་བླ་མ་ཡོན་ཏན་རྒྱ་མཚོ། སྡེ་དགེའི་སྨན་བླ་
དཀོན་མཆོག་གྲགས་པ། ཆོས་སྡེ་ཉི་ཟླ་རྣམ་གཉིས་ཕལ་མོ་ཆེ། ཐུབ་བསྟན་པ།
གསེར་མདོག་པ། འབྲས་ཡུལ་སྐྱེད་ཚལ་པ། ཆོས་ལྷུན་པ་སོགས་སློབ་ཚོགས་
བགྲང་ལས་འདས་པ་བསྐྲུན་པ་མ་ཟད། དམ་པ་འདི་ཉིད་ཀྱིས་དཔྱད་གསུམ་
རྣམ་པར་དག་པའི་བསྟན་བཅོས་སྐོར་ལ་ཡང་། ཡབ་རྗེ་རྡོ་རྗེ་འཆང་ལ་གསོལ་
འདེབས་ཡོན་ཏན་རིན་ཆེན་འབྱུང་གནས། ས་སྐྱ་པའི་གདུང་རབས་གསོལ་
འདེབས་ དོན་ གཉིས་ ལྷུན་ གྲུབ། དུས་ མཆོད་ བླ་ བྲང་ གདུང་ རབས་ གསོལ་
འདེབས་ སོགས་ གསོལ་ འདེབས་ བརྒྱུད་ འདེབས་ དངོས་ དང་ ཞལ་ སྐོང༌ སྐོར།
ཡབ་རྗེ་རྡོ་རྗེ་འཆང་གི་རྣམ་ཐར། གནས་གསར་རྡོ་རྗེ་འཆང་གི་རྣམ་ཐར། ས་
སྐྱའི་གདུང་རབས་དབང་རྒྱལ་ལྷུན་གྲུབ་སོགས་གདུང་རབས་རྣམ་ཐར་བསྒྲིགས་
རྩོམ་སྐོར། བྱང་གཏེར་ལྕགས་སྡོང་ལྷ་མང་ཚར་ལུགས་དབང་ཆོག གདུགས་
དཀར་ཀྱི་དཀྱིལ་ཆོག་སོགས་སྒྲུབ་དཀྱིལ་བསྒྲིགས་ཆོག་བསྙེན་ཐབས་སྦྱིན་སྲེག་
སྐོར། མཁའ་སྤྱོད་བེའུ་བུམ་གྱི་དཀར་ཆག གསང་སྔགས་བདེ་ཆེན་གླིང་གི་
བཅའ་ཡིག་སོགས་དཀར་ཆག་བཅའ་ཡིག་དང་དཔྱད་ཁྲའི་ སྐོར། དམ་ཚིག་
བསྐང་གསོལ་ངག་འདོན། བསེ་ཁྲབ་ཀྱི་གཏོར་བསྔོ་སོགས་བསྐང་མདོས་ཕྲིན་
བཅོལ་། ཏོར་བཟློག་རུ་མཚོན་ སྐོར། གནས་ གསར་ རྡོ་ རྗེ་འཆང་ལ་འཇིགས་
བྱེད་སྐོར་གྱི་དྲིས་ལན་དང༌། རྔ་གཟུངས་སོགས་དྲིས་ལན་ སྣ་ཚོགས་ཀྱི་སྐོར་
318



སོགས་ཆོས་ ཚན་ བདུན་ བརྒྱ་ ལྷག་ ཙམ་ བརྩམས་ ཏེ་ རྗེས་ འཇུག་ གདུལ་ བྱའི་
གསོས་སུ་བཞག ནོར་རྫས་ཀྱི་དངོས་པོ་ ཕྱག་ ཏུ་གང་བྱུང་ ཐམས་ ཅད་ ལས།
འཛམ་གླིང་རྟེན་གྱི་གཙོ་བོ་ཇོ་ཞལ་རྣམ་གཉིས་སོགས་གཙང་དབུས་གནས་རྟེན་
ལ་མཆོད་འབུལ་དང༌། རིས་མེད་རྒྱལ་བའི་བསྟན་པ་རིན་པོ་ཆེ་དར་རྒྱས་ཡུན་
བརྟན་ཐུགས་སྨོན་ གྱི་ མཚམས་སྦྱོར། འཕགས་ མཆོག་ ཕྱག་ ན་ པད་ མོའི་སྒྱུ་
འཕྲུལ་རོལ་གར་འཆང་བ་རྒྱལ་བའི་དབང་པོ་མཆོག་མ་ཧཱ་ ཐམས་ཅད་མཁྱེན་
གཟིགས་ཆེན་པོ་སོགས་ལ་མཇལ་ཕྱག་ལེགས་སྐྱེས་དུ་མ་དང་། ལྡེབས་བྲིས་ལྔ་
བརྒྱ་སུམ་ཅུ་དང༌། སྡེ་དགེའི་བཀའ་བསྟན་འགྱུར། ཡུམ་རྒྱས་པའི་གླེགས་བམ་
རྣམས་ལ་བཟང་གོས་སྣ་ཚོགས་ཀྱིས་སྤྲས་པ་སོགས་རྒྱལ་བའི་གསུང་རབ་དུ་མ་
དང༌། རྒྱུ་སྨན་འདམ་ལས་གྲུབ་པའི་སྐུ་བཞི་སྟོང་དང་གཅིག རྒྱུ་ཟངས་གསེར་
ལས་གྲུབ་པ་དང་། གསེར་གྱི་ཞལ་ཐང་སོགས་དུ་མ། དབུས་གཙང་གི་དགོན་
ཁག་ཆེ་ཕྲ་རྣམས་ལ་མང་ཇ་འགྱེད་སོགས་བགྱིས་ཏེ། འདི་ཕྱི་དོན་དང་ལྡན་
པར་མཛད། གཞན་ཡང་ཐར་པ་གླིང་། གདན་ས་ཆེན་པོ་རྩེ་གདོང༌། ཐུབ་
བསྟན་གསེར་མདོག་ཅན། དཔལ་ཨེ་ཝཾ་ཆོས་ལྡན། ཁུ་ལུང༌། རིན་སྤུངས་
སོགས་སུ་བྱོན་ནས་འགྲོ་དོན་རྒྱ་ཆེར་མཛད། དེ་ལྟར་དམ་པ་འདི་ཉིད་ཀྱི་སྐུ་ཚེ་
ཧྲིལ་པོར་འཆད་རྩོད་རྩོམ་གསུམ་གྱི་སྒོ་ནས་སྤྱིར་རྒྱལ་བའི་བསྟན་པ་རིན་པོ་ཆེ་
སྒོ་ཀུན་ནས་དར་ཞིང་རྒྱས་པར་མཛད་ཅིང་། དེ་ལས་ལྷག་པར་དུ་དཔལ་ལྡན་
ས་སྐྱ་བའི་བསྟན་པ་འདི་ཉིད་བླ་ལྷག་ཏུ་སྤེལ་ཏེ། མཐར་དགུང་གྲངས་ལྔ་བཅུ་
ང་ལྔ་པ་བོད་རབ་བྱུང་བཅུ་གསུམ་པའི་ཆུ་མོ་ཡོས་ཀྱི་ལོ་སྟེ་སྤྱི་ལོ་1783ལོར་
གཟུགས་སྐུའི་བཀོད་པ་འོད་གསལ་ཆོས་དབྱིངས་སུ་བསྡུས་པའི་ཚུལ་བསྟན་པ་
ཡིན་ནོ། །
319



འཇམ་དབྱངས་བློ་གཏེར་དབང་པོ།
ཁོང་ནི་བོད་རབ་བྱུང་བཅུ་བཞི་པའི་མེ་མོ་ལུག་གི་ལོ་སྟེ་སྤྱི་ལོ་1847ལོར་
གཡས་རུ་གཙང་གི་ནོར་འཛིན་གྱི་ཐིག་ལེ་གཞིས་ཀ་བསམ་འགྲུབ་རྩེར་མི་ཉག་
གསེའུ་རྒྱལ་ པོའི་ གདུང་རིགས་ལས་ མཆེད་ པའི་ ཡབ་ པ་ སངས་ ནོར་ བུ་ དང༌།
ཡུམ་ཚེ་རིང་སྐྱིད་ གཉིས་ ཀྱི་སྲས་ སུ་ངོ་མཚར་བའི་ལྟས་ དུ་ མ་ དང་བཅས་ སྐུ་
འཁྲུངས་ཤིང་མཚན་ཚེ་རིང་ཕན་ཐོགས་གསོལ། སྐུ་ན་ཆུང་ངུའི་དུས་ནས་དམ་
པའི་བག་ཆགས་སད། དགུང་གྲངས་དྲུག་པ་ནས་ཡི་གེ་བསླབ་པས་ཚེགས་མེད་
དུ་མཁྱེན། དགུང་ལོ་དགུ་པར་ས་ལ་སྤྱོད་པ་འོག་མིན་ཆེན་པོ་དཔལ་ཨེ་ཝཾ་ཆོས་
ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་སུ་ཕེབས་ཏེ། ཐར་རྩེ་མཁན་
ཆེན་རྡོ་རྗེ་འཆང་བྱམས་པ་ཀུན་དགའ་བསྟན་འཛིན་གྱི་ཞལ་སྔར་གཙུག་ཕུད་
ཕུལ་ཏེ་ཡོངས་རྫོགས་ དགེ་བསྙེན་ གྱི་ སྡོམ་ པ་ མནོས། མཚན་ཚུལ་ཁྲིམས་ རྒྱ་
མཚོར་གསོལ། དེ་ནས་བཟུང་ངོར་པའི་ཚོགས་འདོན་གྱི་རིགས་དང༌། རྒྱུད་
ཆུང་བཞི་དང༌། ཀུན་ཏུ་དགོས་པའི་གཞུང་བདུན་སོགས་ཐུགས་འཛིན་མཛད་
ནས་རྒྱུགས་ཕུལ། ལྗོན་ ཤིང་ ཆེན་ མོ་ ཐུགས་ འཛིན་ སྐབས་ མནལ་ ལམ་ དུ་ རྗེ་
བཙུན་གྲགས་པ་གསལ་བར་མཇལ་ནས་རྗེས་སུ་འཛིན་པའི་ལུང་བསྟན་ཁྱད་
པར་ཅན་བརྙེས། དེ་ནས་སྐུ་ནར་སོན་པ་ན་མཁན་ཆེན་ཐམས་ཅད་མཁྱེན་པ་
བྱམས་པ་ཀུན་དགའ་བསྟན་ པའི་རྒྱལ་མཚན་ གྱི་ཞལ་སྔ་ནས་ མཁན་པོ་དང༌།
ཁུ་བོ་དཔོན་སློབ་ནམ་མཁའ་རྒྱལ་མཚན་ལས་ཀྱི་སློབ་དཔོན་དུ་བཞུགས་ཏེ་དད་
པའི་དགེ་འདུན་གྲངས་ཚང་གི་དབུས་སུ་རབ་ཏུ་བྱུང་ཞིང་བསྙེན་པར་རྫོགས་
པའི་སྡོམ་པ་བཞེས། གཞན་ཡང་མཁན་ཆེན་འདི་ཉིད་ལས་བརྒྱུད་པ་ཁྱད་པར་
གཉིས་ལྡན་ དང་། དབུ་ སེམས་ཀྱི་ཆོ་ ག་ སོ་ སོའི་ སྒོ་ ནས་ བྱང་ཆུབ་མཆོག་ ཏུ་
ཐུགས་བསྐྱེད་པའི་སྡོམ་པ་བཞེས་ཏེ་མཚན་འཇམ་དབྱངས་བློ་གཏེར་དབང་པོ་
320



དང་། ཡང་བློ་གྲོས་ཆོས་ཀྱི་ཉི་མ་ཞེས་གསོལ། དཔལ་དགེས་པ་རྡོ་རྗེའི་རྡུལ་
ཚོན་གྱི་ དཀྱིལ་འཁོར་ཆེན་ པོར་ མངོན་པར་རྟོགས་ པ་ བརྒྱད་ དང་ ལྡན་ པའི་
དབང་བསྐུར་བ་སྨིན་རྒྱས་སུ་མནོས་ཏེ་སྡོམ་པ་གསུམ་གྱི་སྲུང་སྡོམ་གཅེས་སྤྲས་ལ་
དུས་དང་ རྒྱུན་དུ་ནན་ཏན་ཆེན་པོས་བསླབ་པར་མཛད། དེ་ལས་སྔ་གཞུག་
རྣམས་སུ་མཁན་ ཆེན་ ཐམས་ ཅད་ མཁྱེན་ པ་ དང་། ཁུ་ ན་ ཤེས་ རབ་ རྒྱ་ མཚོ།
མཁས་གྲུབ་ འཇིགས་ མེད་ དཔལ་ ལྡན། རྟ་ནག་ཐུབ་ བསྟན་ རྣམ་ རྒྱལ་བའི་
མཁན་པོ་མི་ཕམ་སེང་གེ་རབ་རྒྱས། མཁན་ཆེན་ཐུབ་བསྟན་ཆོས་ཀྱི་གྲགས་པ།
འཇམ་མགོན་མི་ཕམ་རྣམ་ རྒྱལ་ སོགས་མཁས་ཤིང་གྲུབ་པ་བརྙེས་པ་དུ་མའི་
ཞབས་རྡུལ་ སྤྱི་ བོར་ བླངས་ ནས། སྒྲ་ ཀ་ ཙན་ དབྱངས་ གསུམ། བློ་ རིགས།
རྟགས་རིགས་ མཐའ་ དཔྱོད་ དང་ བཅས་ པ། ཚད་ མ་ རྣམ་འགྲེལ། རིགས་
གཏེ ར་དབུ་མ་ལ་འཇུག་ པ་སོགས་སྡེ་སྣོད་ཀྱི་གཞུང་ཆེན་ཕལ་ཆེ་བ་གསན་ཏེ་
བསམ་པས་སྒྲོ་འདོགས་ཡོངས་སུ་བཅད། མཁན་ཆེན་ཐམས་ཅད་མཁྱེན་པ་
བྱམས་པ་ཀུན་དགའ་བསྟན་པའི་རྒྱལ་མཚན་དང༌། རྫོགས་པའི་སངས་རྒྱས་རྗེ་
བླ་མ་མཁྱེན་བརྩེ་ཞབས་ཀྱིས་གཙོས་རྡོ་རྗེ་འཛིན་པའི་ཡོངས་འཛིན་བཞི་བཅུ་
ཙམ་བསྟེན་ནས། ལམ་འབྲས་ཚོགས་སློབ་བཤད་གཙོས་པའི་ཁྲིད་ཆེན་ཉེར་
ལྔས་མདོ་རྒྱུད་གཞུང་ལུགས་རབ་འབྱམས་ཀྱི་ཁྲིད་ལུང་། མན་ངག་རྗེས་གནང་
བཅས་གསན་པས་ཐོས་པའི་རྒྱ་མཚོ་ ཕ་རོལ་ཏུ་སོན། ཐོས་པའི་དོན་ལ་སྒོམ་
པའི་ཉམས་སུ་བླངས་ནས་དཔལ་ཀྱེ་རྡོ་རྗེ་གཞི་བསྙེན་སོགས་བསྙེན་སྒྲུབ་དུ་མ་
ཚད་དུ་འཁྱོལ། ལྷག་པའི་ལྷ་རབ་འབྱམས་ཀྱི་ཞལ་གཟིགས་ལུང་བསྟན་དུ་མ་
ཐོབ། མཁས་གྲུབ་གཉིས་ལྡན་གྱི་གོ་འཕང་ལ་མངའ་བརྙེས། དགུང་གྲངས་
ཉེར་གསུམ་པར་དཔལ་ཨེ་ཝཾ་ཆོས་ལྡན་གྱི་ཚོགས་ཀྱི་རྡོ་རྗེ་སློབ་དཔོན་དུ་མངའ་
གསོལ། ངོར་ཆེན་རྡོ་རྗེ་འཆང་ཡབ་སྲས་ཀྱི་བཅའ་ ཁྲའི་ དགོངས་ པ་ གཞུང་
བསྲང་བའི་སྡོམ་པ་གསུམ་གྱི་ཀུན་སྤྱོད་སྤྱི་དང༌། བྱེ་བྲག་སྒྲུབ་མཆོད་ཆེན་མོ་
རྣམས་ཀྱིས་གཙོས་ཆོ་ག་ཕྱག་བཞེས་ཕྲ་ཞིང་ཕྲ་བ་ཐམས་ཅད་ལ་སྒྲིག་ལམ་བཅའ་
321



བཀོད་བསྟན་པའི་མིག་ལྟོས་ལ་ཕན་ངེས་པའི་མཛད་པ་བསྐྱངས། དབྱར་ཆོས་
གསར་འཛུགས། དགེ་འདུན་གྱི་སྡེ་དང༌། ཆོས་འབྱོར་གཉིས་ཀྱིས་བསྟན་པ་
ཤིན་ཏུ་དར་བར་མཛད། སྐབས་ཤིག་ཏུ་མཁན་ཆེན་ཐམས་ཅད་མཁྱེན་པས་རྗེ་
འདི་ཉིད་མདུན་དུ་བོས་ནས་མཁན་ཆེན་དེ་ཉིད་ཀྱིས་འཕགས་པའི་ཡུལ་ནས་
བོད་དུ་བྱོན་པའི་ སྒྲུབ་བརྒྱུད་ཤིང་རྟ་ཆེན་ པོ་ བརྒྱུད་དང་འབྲེལ་བའི་རྒྱུན་ཇི་
བཞུགས་ཕྱོགས་བསྡུས་ཀྱི་དཀར་ཆག་དབང་བརྒྱ་ནོར་བུའི་ཕྲེང་མཛེས་ཞེས་བྱ་
བ་བསྩལ་བ་སོགས་བརྡ་ཅི་རིགས་དང་བཅས་རྒྱུད་སྡེ་རིན་པོ་ཆེ་བཀའི་སྡུད་པ་
པོར་ལུང་བསྟན་ནས་དབང་བསྐུར། དགུང་གྲངས་ཉེར་བརྒྱད་པར་བླ་བྲང་པ་
རྩེའི་ཞབས་དྲུང་དུ་མངའ་གསོལ། སྡེ་དགེ་ཆོས་རྒྱལ་ཆེན་པོས་ཕུལ་བའི་ལྷུན་
གྲུབ་སྟེང་གི་སྒར་སྐྱོང་བའི་སླད་དུ་ཁམས་སུ་ཕེབས་དགོས་པའི་ཚུལ་ལྟར་དང་
ལེན་གནང་། ལམ་བར་གྱི་དགོན་སྡེ་ཕལ་ཆེར་གཞི་གསུམ་གྱི་ཕྱག་ལེན་གསར་
འཛུགས་དང་། ཆོས་སྦྱིན་གྱིས་སེར་སྐྱ་ཀུན་ཚིམ་པར་མཛད་དེ། རིམ་བཞིན་
སྡེ་དགེ་ལྷུན་གྲུབ་སྟེང་གི་རྒྱལ་ཁབ་ཏུ་ཞབས་སོར་བཀོད། མི་རིང་བར་རྫོང་
གསར་བཀྲ་ཤིས་ ལྷ་ རྩེར་ ཕེབས་ནས་ རྗེ་ བླ་ མ་ འཇམ་ དབྱངས་ མཁྱེན་ བརྩེའི་
དབང་པོ་མཇལ་ནས་ཐུགས་སྣང་འགྱུར་བའི་དད་གུས་དྲག་པོ་འཁྲུངས། སྔ་
གཞུག་རྣམས་སུ་ཤིན་ཏུ་དཀོན་ལ་ངོ་མཚར་ཆེ་བའི་ཟབ་རྒྱས་ཀྱི་རྒྱུད་སྡེ་བདུན་
ཅུ་ཙམ་དང༌། ཀོང་སྤྲུལ་ཡོན་ཏན་རྒྱ་མཚོ་ལས་བཀའ་བབས་མར་རྔོག་ཇོ་ནང་
སོགས་ཀྱི་བཀའ་སྲོལ་ལས་བྱོན་པའི་རྒྱུད་སྡེ་ཇི་སྙེད་དགྱེས་པ་ཆེན་པོར་བསྩལ་བ་
གསན་ཏེ། རྒྱུད་སྡེ་རྒྱ་མཚོའི་མངའ་བདག་དཔལ་ལྡན་ས་སྐྱ་པ་གཙོ་བོར་གྱུར་
པའི་གསང་སྔགས་གསར་འགྱུར་གྱི་བཀའ་སྲོལ་ཇི་སྙེད་མཆིས་པ་གྲུབ་མཐའ་
རིས་སུ་མ་ཆད་པར་ཐོག་ མར་ གསན་བསམ་སྒོམ་པ་སྔོན་དུ་འགྲོ་བས་དཀྱུས་
གཅིག་ཏུ་བསྒྲིགས་པའི་བཀའ་བསྡུ་དངོས། བར་དུ་ཆོས་སྦྱིན་གྱི་ཕྱི་མོའང་རང་
ཉིད་ཀྱིས་བཞེངས་པའི་བྱ་བ་ལས་ཀྱི་འཁོར་ལོ། མཐར་སྨིན་གྲོལ་ཡན་ལག་དང་
བཅས་པ་རྫོགས་པར་འཆད་པ་བཅས་ཀྱི་མཛད་ཆེན་ཐ་མལ་པས་བསམ་པ་ཙམ་
322



if i
år
ཡང་དཀའ་བ་འདི་ཉིད་བར་ཆད་མེད་པར་ལེགས་པར་གྲུབ་པ་བཅས་བསྟན་
པའི་སྙིང་པོ་རྡོ་རྗེ་ཐེག་པ་ཤིན་ཏུ་གསལ་བར་མཛད་དོ། ། གཞན་ཡང་རྗེ་བཙུན་
བླ་མ་མཁྱེན་བརྩེའི་ཞབས་དེ་ཉིད་ཞིང་གཞན་གྱི་གདུལ་བྱར་གཟིགས་རྗེས་འདི་
ལ་སྒྲུབ་ཐབས་རིན་པོ་ཆེ་ཀུན་ལས་བཏུས་པ་དངོས་གྲུབ་རིན་ཆེན་བང་མཛོད་ཀྱི་
འཕྲོས་བཀའ་བསྡུ་བསྐྱངས་དགོས་པའི་བཀའ་ལུང་ཞལ་ཆེམས་བསྩལ་བ་བཞིན་
ཞལ་གསབ་པོད་ལྔ་རྫོགས་པར་ཆོག་སྒྲིག་མཛད་ཅིང་། རྗེ་བླ་མའི་དགོངས་པ་
བཞིན་སྒྲུབ་ཐབས་ཀུན་བཏུས་པོད་བཅུ་བཞི་ཆ་ཚང་ཆོས་སྦྱིན་གྱི་ཕྱི་མོར་ལེགས་
པར་བཞེངས། ལམ་ འབྲས་ སློབ་ བཤད་ འཆད་ ཐབས་ གསར་ བརྩམས་ དང༌
བཅས་པོད་བཅུ་བདུན་ཕྱོགས་བསྡུས་ཀྱི་པར་ཤིང་བཞེངས་པས་བསྟན་རྒྱུན་ལ་
ཤིན་ཏུ་སྨན་པར་གྱུར། མདོ་ཕྱོགས་ལ་དབུ་ཕར་ཚད་མ་རིགས་གཏེར་མཛོད་
བཞིའི་མཆན་འགྲེལ་ སྒྲོན་མེ་རྣམ་བཞི་ཞེས་གྲགས་པ་བརྩམ་པར་མཛད་པའི་
སྟེང་ནས་ལྗགས་བཤད་མཛད་པ་དང༌། སྔ་ཕྱི་སྐྱེ་རྒུ་དོན་གྲུབ་གླིང་། སྡེ་དགེ་
ལྷུན་གྲུབ་སྟེང་། ཁྲོ མ་ཐར་དགོན་སོགས་དགོན་གནས་དུ་མར་བྱོན་ནས་འདུལ་
བ་གཞི་གསུམ་གསར་འཛུགས་དང༌། རྒྱུད་སྡེ་རིན་པོ་ཆེ་ལན་ལྔ་དང༌། སྒྲུབ་
ཐབས་རིན་པོ་ཆེ་ ལན་བཞི། གསང་ཆེན་སློབ་བཤད་ལན་བཞི་འཆད་ པས་
མཚོན་མདོ་སྔགས་ཀྱི་ཆོས་ཆར་ཕྱོགས་ཀུན་ཏུ་འབེབས་ཏེ། མདོར་ན་ཀློག་སྤོང་
ལས་གསུམ་གྱི་འཁོར་ལོ་གཅིག་ལ་གཅིག་འགྲན་པ་ལྟ་བུའི་ཕྲིན་ལས་བསམ་གྱིས་
མི་ཁྱབ་པས་བསྟན་པ་སྤྱི་དང་། ལྷག་པར་གངས་ཅན་བསྟན་པའི་མངའ་བདག་
འཇམ་མགོན་ས་སྐྱ་པའི་བསྟན་པ་རིན་པོ་ཆེ་འཛིན་སྐྱོང་སྤེལ་བའི་རྣམ་ཐར་ངོ་
མཚར་བསམ་གྱིས་མི་ཁྱབ་པ་དུ་མ་བསྐྲུན་པས། གསུང་ལས་སྐྱེས་པའི་སློབ་མ་
བསྟན་པ་གསལ་བྱེད་མཆོག་གྱུར་མང་དུ་བྱོན་ཏེ། ཐུབ་དབང་རྡོ་རྗེ་འཆང་ཀུན་
བཟང་བླ་མའི་རྒྱལ་ཚབ་ཨེ་ཝཾ་པ་ཕན་ཁང་མཁན་ཆེན་བྱམས་པ་དཔལ་ལྡན་ཆོས་
མཛད། ཐར་ རྩེ་ མཁན་ ཆེན་ འཇམ་ དབྱངས་ ཀུན་ བཟང༌ བསྟན་ པའི་ རྒྱལ་
མཚན། ཁང་གསར་མཁན་ཆེན་རྡོ་རྗེ་འཆང་ངག་དབང་བློ་གྲོས་གཞན་ཕན་
323



སྙིང་པོ། མཆོག་གི་སྤྲུལ་པའི་སྐུ་ཕྲིན་ལས་རྣམ་པར་རོལ་པ་འཇམ་དབྱངས་ཆོས་
ཀྱི་བློ་གྲོས། ལུང་རྟོགས་ཡོན་ཏན་གྱི་ཕུང་པོ་འདུལ་འཛིན་པ་ཆེན་པོ་འཇམ་
དབྱངས་རྒྱལ་མཚན། ལྷ་རིགས་འཁོན་གྱི་གདུང་བརྒྱུད་ རྗེ་བཙུན་མ་པད་མ་
ཕྲིན་ལས་དབང་མོ། ལི་ཐང་བེ་ཚོང་ཆོས་རྗེ་མཁྱེན་རབ་རྒྱ་མཚོ། ཀ་ཐོག་མ་ཧཱ་
པཎྜིཏ་སི་ཏུ་ཆོས་ཀྱི་རྒྱ་མཚོ། རིགས་པ་སྨྲ་བ་འཇམ་དབྱངས་མཁྱེན་རབ་མཐའ་
ཡས། མཁས་ གྲུབ་ ཆེན་ པོ་ སྡེ་ གཞུང༌ མཆོག་ སྤྲུལ་ ཀུན་ དགའ་ རྒྱལ་ མཚན།
མཁན་པོ་ བསམ་ གཏན་བློ་ གྲོས་ སོགས་ བསྟན་ འཛིན་ གྱི་ སྐྱེས་ བུ་ བགྲང་ ལས་
འདས་པ་བསྐྲུན་ཏེ། མཐར་དགུང་གྲངས་དྲུག་ཅུ་རེ་བརྒྱད་པ་བོད་རབ་བྱུང་
བཅོ་ལྔ་པའི་ཤིང་ཕོ་སྟག་གི་ལོ་སྟེ་སྤྱི་ལོ་1914ལོར་མཁའ་མཉམ་རྡུལ་བྲལ་ཆེན་
པའི་དབྱིངས་སུ་སྙོམས་པར་ཞུགས་པ་ཡིན་ནོ། །
སྒ་སྟོན་རྡོ་རྗེ་འཆང་ངག་དབང་ཀུན་དགའ་ལེགས་པ་རིན་པོ་ཆེ།
ཁོང་ནི་བོད་རབ་བྱུང་བཅོ་ལྔ་པའི་མེ་མོ་ཡོས་ཀྱི་་ལོ་སྟེ་སྤྱི་ལོ་1867ལོར་
མདོ་ཁམས་འབྲི་ཟླ་ཟལ་མོ་སྒང་གི་ཆར་གཏོགས་ས་སྨད་འཛིན་མདའ་ཞེས་པའི་
གྲོང་དུ་རིགས་རུས་ཕུན་སུམ་ཚོགས་པའི་ཁྱིམ་རྒྱུད་དུ་ངོ་མཚར་བའི་ལྟས་དུ་མ་
དང་བཅས་ཏེ་གཟུགས་སྐུ་ཆུ་ཤེལ་གྱི་དབང་པོ་མངོན་པར་བཞད། སྐུ་ན་ཆུང་
ངུའི་དུས་ནས་དམ་པའི་རིགས་སད། ཀུན་སྤངས་སེམས་དཔའ་ཆེན་པོ་ངག་
དབང་བཤད་སྒྲུབ་རྒྱ་མཚོའི་མདུན་ནས་ཡི་གེའི་འབྲི་ཀློག་སོགས་བསླབ་པས་
ཚེགས་མེད་དུ་མཁྱེན། དགུང་ལོ་དགུ་པར་ངོར་ཕན་བདེ་མཁན་རིན་པོ་ཆེ་ཀུན་
དགའ་བསྟན་པའི་བློ་གྲོས་ལ་གཙུག་ཕུད་ཕུལ་ཏེ་མཚན་ཚུལ་ཁྲིམས་རྒྱལ་མཚན་
གསོལ། དཔལ་ཀྱེ་རྡོ་རྗེ་མན་ངག་ལུགས་ཀྱི་རྒྱུ་དུས་ཀྱི་དབང་བསྐུར་བ་ཐོབ་པ་
ནི་སྨིན་བྱེད་དབང་གི་ཐོག་མ་ཡིན། དགུང་ལོ་བཅུ་གཅིག་པར་ཕྱག་ན་རྡོ་རྗེ་
འབྱུང་འདུལ་གྱི་ལྗགས་བསྙེན་ཁ་སྐོང་སྦྱིན་སྲེག་དང་བཅས་པ་གནང་། དགུང་
324



གྲངས་བཅུ་དྲུག་པར་གྲུབ་ མཆོག་ འཇམ་དཔལ་བསྟན་འཛིན་ཕྲིན་ལས་དྲུང་
ནས་ནཱ་རོ་མཁའ་སྤྱོད་མའི་བྱིན་རླབས། རྡོ་རྗེ་ནག་པོ་ཆེན་པོའི་དབང་བཀའ་
བྱིན་རླབས་རྗེས་གནང༌སྐོར། ཕྱི་ནང་ གསང་ གསུམ་ གྱི་ཁྲིད་ལུང་ཡོངས་ སུ་
རྫོགས་པ་དང་། རྡོ་རྗེ་གུར་མགོན་བྲག་རྫོང་མའི་ལྗགས་བསྙེན་གནང་སྐབས།
ཐུགས་དམ་གཏོར་མ་རྣམས་ལ་གཡག་གི་རྩིད་པ་ལྟ་བུའི་སྤུ་ནག་པོ་མཐོ་གང་
ཙམ་མང་པོ་ཉི་མའི་ཟེར་ལ་བལྟས་ན་འཇའ་འོད་ལྔ་འཕྲོ་བ་སྐྱེས་ཏེ། ལས་བཞི་
ལྷུན་གྱིས་གྲུབ་པའི་རྟགས་མཚན་མངོན་དུ་གྱུར། དགུང་ལོ་བཅོ་བརྒྱད་པར་
དབུས་གཙང་དག་པའི་ཞིང་ཁམས་སུ་བྱོན་ཏེ། ལྷ་ལྡན་ཇོ་ཤཱཀ་ཡིད་བཞིན་ནོར་
བུས་གཙོས་རྟེན་རྣམས་ལ་མཆོད་འབུལ་དང་ཐུགས་སྨོན་རྒྱ་ཆེར་མཛད། རིམ་
གྱིས་དཔལ་ལྡན་ཨེ་ཝཾ་ཆོས་ལྡན་དུ་རྒྱལ་བ་རྡོ་རྗེ་འཆང་ཀུན་དགའ་བཟང་པོའི་
རྒྱལ་ཚབ། མཁན་རབས་ང་བརྒྱད་པ་རྗེ་བཙུན་རྡོ་རྗེ་འཆང་ངག་དབང་བློ་གྲོས་
སྙིང་པོའི་ཞལ་སྔ་ནས་གསུང་ངག་རིན་པོ་ཆེ་ཚོགས་བཤད་ཀྱི་སྨིན་གྲོལ་ཡོངས་སུ་
རྫོགས་པ་དང་། དགུང་ལོ་བཅུ་དགུ་པར་ཚིགས་གསུམ་རིམ་ནོད་ཀྱིས་བསྙེན་
རྫོགས་ཀྱི་སྡོམ་པ་བཞེས་ཤིང་། ཆོས་འདུལ་བའི་ཀུན་སྤྱོད་གཙང་སིང་ངེ་བ་
མཛད་དེ། ཉོན་ མོངས་ པའི་ གཡུལ་ ལས་ རྣམ་ པར་ རྒྱལ་ བའི་ རྒྱལ་ མཚན་
བསྒྲེངས། དབྱར་ཆོས་ལ་མཁན་ཆེན་དེ་ཉིད་ལས་རྡོ་རྗེ་ཕྲེང་བའི་དཀྱིལ་འཁོར་
ཞེ་ལྔའི་དབང་སོགས་དབང་ཆོས་དུ་མ་གསན། གཞན་ཡང་སྔ་གཞུག་རྣམས་སུ་
ཁུ་ན་མཆོག་སྤྲུལ་འཇམ་དབྱངས་ཤེས་རབ་རྒྱ་མཚོ། ཁྲི་ཆེན་རིན་པོ་ཆེ་འཇིགས་
མེད་དབང་རྒྱལ་སྐུ་མཆེད་ཡབ་སྲས། ཐུབ་བསྟན་ལྷ་ཁང་གི་མཁན་ཆེན་བྱམས་
པ་ཆོས་བཀྲ་ཤིས། རབ་འབྱམས་པ་ཤེས་རབ་ཆོས་འཕེལ། འཇམ་དབྱངས་
མཁྱེན་བརྩེའི་དབང་པོ། འཇམ་མགོན་ཀོང་སྤྲུལ་ཡོན་ཏན་རྒྱ་མཚོ། མཁས་
དབང་འཇམ་དབྱངས་ལེགས་པའི་བློ་གྲོས། མི་ཉག་མཁན་པོ་ནོར་བུ་བསྟན་
འཛིན། རྫོང་གསར་དགོན་གྱི་མཁན་པོ་ཡོན་ཏན་ལྷུན་གྲུབ། མངའ་རིས་ཆོས་
རྗེ་ཀུན་དགའ་འཇམ་དབྱངས། དགའ་ལྡན་རིང་ལུགས་འཛིན་པ་དགེ་བཤེས་
325
་



བློ་བཟང་སྦྱིན་པ། ཐར་རྩེ་མཁན་ཆེན་འཇམ་དབྱངས་རིན་ཆེན་རྡོ་རྗེ། སྡེ་
གཞུང་མཆོག་སྤྲུལ་སྙན་གྲགས་ལུང་རིགས་ཉི་མ། ཁྲི་འདུ་སྐལ་བཟང་དགོན་གྱི་
མཁའ་སྤྱོད་གྲུབ་པའི་སྒྲུབ་བརྩོན་ཀུན་དགའ་ཆོས་ལྷ། གདོང་ཁྲོད་དགོན་གྱི་
མཁས་བཙུན་ཆོས་གྲགས་རྒྱ་མཚོ་ སོགས་མཁས་ཤིང་གྲུབ་པ་བརྙེས་པའི་དགེ་
བའི་བཤེས་གཉེན་དུ་མའི་ཞབས་རྡུལ་སྤྱི་བོར་བླངས་ཏེ། སྤྱིར་མདོ་སྔགས་རིག་
གནས་དང་བཅས་པ་ ཐམས་ ཅད་ལ་ ཐོས་བསམ་མཛད་ཅིང༌། དེ་ལས་ཀྱང་
གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་སློབ་བཤད་ཀྱི་དབང་ལུང་
ཁྲིད་མན་ངག་ཡོངས་སུ་རྫོགས་པ་ཐུགས་རྒྱུད་ཀྱི་བུམ་པ་ཡོངས་སུ་གཏམས་པར་
མཛད་པས་སྒྲོ་འདོགས་ནང་ནས་ཆོད། བར་གསེང་རྣམས་སུ་ཀུན་རིག ཀྱེ་
རྡོར། མཁའ་སྤྱོད། སྒྲོལ་དཀར་སོགས་ཡི་དམ་ལྷག་པའི་ལྷ་རབ་འབྱམས་ཀྱི་
བསྙེན་པ་དང༌། སྙུང་བར་གནས་པ་ཆ་བརྒྱ་ཕྲག་གདན་ཐོག་གཅིག་ཏུ་བཞུགས།
དགུང་གྲངས་སོ་བདུན་པ་ནས་བཟུང་མི་ལོ་ཧྲིལ་པོར་བཅོ་ལྔ་ལ་སྐུ་མཚམས་
བཅད་རྒྱ་བཞུགས་ཏེ་མཚམས་སྒོ་འདག་སྦྱར། གསུང་ངག་སྨྲ་བཅད། གསོལ་
ཆུ་དང་གསོལ་ཟས་སྒེའུ་ཁུང་ནས་ཕུལ་ཅིང་། ཡབ་ཚང་ནས་གསོལ་མར་གང་
ཕུལ་ཞལ་དུ་མི་བཞེས་པར་མཆོད་མེ་ཁོ་ནར་ཕུལ་བ་སོགས་དཀའ་སྤྱད་དྲག་པོས་
གསུང་ངག་ ལམ་ འབྲས་ སྔོན་ འགྲོ་ སྣང་ གསུམ་ གྱི་ ཉམས་ བཞེས་ལོ་ གསུམ་དུ་
བསྒོམ། དངོས་གཞི་རྒྱུད་གསུམ་གྱི་ཉམས་བཞེས་ལོ་བཅུ་གཉིས་གནང་བ་ལས།
ཆོས་དངོས་ གཞི་ ལས་ ཀྱང་ སྔོན་འགྲོ་ ཟབ་ ཅེས་ གསུངས་ པ་ལྟར་ ཕྱག་ བཞེས་
བསྟར་ནས། སྐྱབས་འགྲོ་འབུམ་ཕྲག་ཉི་ཤུ་རྩ་བཞི། ཡིག་བརྒྱ་འབུམ་ཐེར་བཅོ་
བརྒྱུད། མཎྜལ་ཚོམ་བུ་བདུན་མ་འབུམ་ཕྲག་བཅུ། གུར་གྱི་སྙིང་པོ་ཡི་གེ་བཅུ་
པ་ས་ཡ་གཅིག་དང༌། སྤེལ་ཚིག་ཅན་འབུམ་ཕྲག་བརྒྱད་ཅུ་ཙམ། མ་ཎི་དུང༌
ཕྱུར་གཅིག ཁྱད་པར་འཇམ་མགོན་ས་པཎ་གྱི་སྐུ་ཐང་ཉིད་ཀྱི་སྐུ་ཚད་བཞེངས་
པའི་མདུན་དུ་ཐུགས་བསྐྱེད་སྨོན་ལམ་དམིགས་རྣམ་གཞན་ཟླ་བྲལ་བས་ཤེས་བྱ་
མ་ཤོ་ལོ་ཀ་རེ་དང་ཕྱག་རེ་སྦྲགས་ནས་འབུམ་ཕྲག་བཞི་བཅུ་ཞེ་གཅིག་ཕུལ་བས།
326



འཇམ་དབྱངས་བླ་མ་ས་སྐྱ་པཎྜིཏ་ཆེན་པོའི་ཡེ་ཤེས་ཀྱི་སྐུས་རྗེས་སུ་བཟུང་ཞིང་།
ཉམས་དང་མནལ་ལམ་གྱི་གཟིགས་སྣང་དུ་མ་བྱུང་། ཁྱད་པར་རྡོ་རྗེ་ནག་པོ་
ཆེན་པོས་རྟག་ཏུ་ཐུགས་རྗེས་བསྐྱངས་ཤིང་ཕྲིན་ལས་བསྒྲུབས། དགུང་གྲངས་
ང་གཉིས་པར་སྐུ་མཚམས་གྲོལ་ནས། གདན་ས་ཐར་ལམ་དགོན་དུ་སྒྲུབ་ཐབས་
ཀུན་བཏུས་རྫོགས་པར་གནང་། དགུང་གྲངས་ང་བཞི་པར་གསུང་ངག་སློབ་
བཤད་ཚར་དང་པོ་གསུངས་གྲུབ་པ་དང་ལི་ཐང་སྡེ་གཞུང་དུ་ཕེབས། གསུང་
ངག་སློབ་བཤད་གཙོས་ཆོས་ཀྱི་དགའ་སྟོན་སྤེལ། སྡེ་གཞུང་དུ་སྔ་རྗེས་ལན་བཞི་
དང་། སྡེ་དགེར་ལན་གསུམ། ཏྲེ་ཧོར་ཉ་བྲག་དགོན་དང༌། མི་ཉག་དགོན་
ཁག་རྣམས་ ནས་ གདན་ཞུས་ ངོར་ ཕེབས་ ཏེ་ དར་ རྩེ་ མདོ་ ཡན་ ཞབས་ ཀྱིས་
བཅགས་ཤིང་གསུང་ངག་རིན་པོ་ཆེ་སློབ་བཤད་ཚར་དགུས་གཙོས། རྒྱུད་སྡེ་
མང་པོའི་དབང་བྱིན་རླབས་རྗེས་གནང་ཁྲིད་ལུང་མང་དུ་གནང༌། ཁྱིམ་པ་ཕོ་
མོ་ཁྲི་ཕྲག་བརྒལ་བར་ཆོས་འབྲེལ་དང་། ཡིག་དྲུག་དུང་ཕྱུར་སྟོང་ཕྲག་ལྔ་ལྷག་
ཁས་བླངས་དགེ་བསྐུལ་བྱུང་བས་མཚོན། འགྲོ་མང་གི་རྒྱུད་ལ་ཐར་པའི་ས་བོན་
བསྐྲུན། བུ་སློབ་སྦྱིན་བདག་སོ་སོ་ནས་ཕུལ་བའི་དངོས་རྫས་རྣམས་ཆུད་ཟོས་སུ་
མ་བཏང་བར་གདན་ས་ཐར་ལམ་དགའ་ལྡན་ས་བཟང་གླིང་དུ་གཙུག་ལག་ཁང་
ཆེན་པོ་ཐུབ་བསྟན་མདོ་སྔགས་ཆོས་ཀྱི་དགའ་ཚལ་གསར་དུ་བསྐྲུན། ནང་རྟེན་
ཟངས་གསེར་ལས་གྲུབ་པའི་སྟོན་མཆོག་ཐུབ་པའི་དབང་པོ། ས་པཎ། ངོར་
ཆེན་རྣམ་གསུམ་གྱི་སྐུ་ཁྲི་རྒྱུན་ལྡན་པ་ཆེན་པོ། སྒྲོས་གཙང་བྱོན་ལེགས་གཙོས་
རྟེན་དང་བརྟེན་པར་བཅས་པ་མིག་གི་བདུད་རྩི་ལྟ་བུ་བཞེངས། དགོན་དེར་
ངོར་ལུགས་ཀྱི་དཀྱིལ་འཁོར་བདུན་སྒྲུབ་དང་། མགོན་ཁང་དུ་ཀྱེ་རྡོར་བསྙེན་
སོང་བཞི་རེས་ཐོ་རངས་ནས་སྲོད་ཀྱི་བར་བསྐང་གསོ་ཐུན་གཉིས་རེ་རྒྱས་སྤྲོས་
རྒྱུན་བཙུགས་དང་། སྔ་ཕྱི་བར་གསུམ་དུ་དགེ་འདུན་པ་རྣམས་ལ་བསྙེན་བཀུར་
གྱ་ནོམ་པ་བསྟབས་པ་སོགས་ཆོས་དང་ཟང་ཟིང་གཉིས་ཀྱི་བཀའ་དྲིན་ཆེན་པོར་
བསྐྱངས། ཞལ་སློབ་ཀྱི་གཙོ་བོ་འཇམ་དབྱངས་མཁྱེན་བརྩེའི་དབང་པོའི་ཕྲིན་
327



to
ལས་མཆོག་སྤྲུལ་རྡོ་རྗེ་འཆང་འཇམ་དབྱངས་ཆོས་ཀྱི་བློ་གྲོས་རིས་མེད་བསྟན་
པའི་རྒྱལ་མཚན་དཔལ་བཟང་པོ་དང་༌། མཁས་གྲུབ་དབང་པོ་སྡེ་གཞུང་མཆོག་
སྤྲུལ་རིན་པོ་ཆེ་ཨ་འཇམ་ཞབས་རྣམ་གཉིས། ངོར་ཨེ་ཝཾ་ཐར་རྩེའི་མཁན་ཆེན་
རྣམ་གཉིས། རྫོང་གསར་མཁན་པོ་མཁྱེན་རབ་ཆོས་ཀྱི་འོད་ཟེར། མཁན་ཆེན་
བློ་གྲོས་རྒྱལ་མཚན། མཁན་ཆེན་འཇམ་དབྱངས་ཀུན་དགའ་རྣམ་རྒྱལ། སྐྱེ་རྒུ་
དགོན་གྱི་མཁན་པོ་ངག་དགུའ། ཕྲིན་ལས་ཆོས་འཕེལ་རྣམ་གཉིས་ཀྱིས་གཙོས་
གསུང་ངག་རིན་པོ་ཆེའི་གདམས་པ་ཡོངས་སུ་རྫོགས་པ་ ཐོབ་པའི་མཁས་གྲུབ་
དགེ་བཤེས་སྒྲུབ་བརྩོན་གྲྭ་བཙུན་མང་པོས་མཚོན་མདོ་དབུས་ཁམས་གསུམ་དུ་
སློབ་ཚོགས་བགྲང་བ་ལས་འདས་པ་བསྐྲུན་ཅིང༌། དེ་ལྟར་དམ་པ་འདི་ཉིད་ཀྱི་
སྐུ་ཚེ་ཧྲིལ་པོར་བཤད་སྒྲུབ་ལས་ གསུམ་ གྱི་ མཛད་པ་ ནམ་ མཁའི་ ཕར་ མཐར་
བརྡལ་ནས། མཐར་དགུང་གྲངས་དོན་ལྔ་པ་ བོད་ རབ་བྱུང་བཅུ་དྲུག་པའི་
ལྕགས་མོ་སྦྲུལ་གྱི་ལོ་སྟེ་སྤྱི་ལོ་1941ལོར་བདེ་བ་ཅན་དུ་གཤེགས་པ་ཡིན་ནོ། །
འཇམ་དབྱངས་ཀུན་དགའ་རྒྱལ་མཚན།
ཁོང་ནི་བོད་རབ་བྱུང་བཅོ་ལྔ་པའི་ཤིང་མོ་བྱ་ཡི་ལོ་སྟེ་སྤྱི་ལོ1885ལོར་ལི་
ཐང་སྡེ་གཞུང་དཔོན་ཚང་དུ་ངོ་མཚར་བའི་དགེ་མཚན་དུ་མ་དང་བཅས་ཏེ་
གཟུགས་སྐུ་ཆུ་ཤེལ་གྱི་དབང་པོ་མངོན་པར་བཞད། སྐུ་ན་ཆུང་ངུའི་དུས་ནས་
དམ་པའི་རིགས་སད་ཅིང་གཟིམ་འོག་མཆོག་སྤྲུལ་བྱམས་པ་བསྟན་འཛིན་སྙན་
གྲགས་ཀྱི་རྣམ་སྤྲུལ་ཏུ་ངོས་བཟུང༌། ཁུ་བོ་སྤྲུལ་སྐུ་ལུང་རིགས་ཉི་མ་དང༌། སྡེ་
གཞུང་དར་རྒྱས་མཁན་པོ་དགེ་བཤེས་བསྟན་འཛིན་དབང་གྲུབ་དང༌། འཇམ་
དབྱངས་སྙན་ གྲགས་ སོགས་ལས་གཞུང་ལུགས་དུ་མར་གསན། སྐུ་ནར་སོན་
ནས་སྡེ་དགེ་ལྷུན་གྲུབ་སྟེང་གི་ཡང་དབེན་དུ་འཇམ་དབྱངས་བློ་གཏེར་དབང་
པོའི་ཞལ་སྔ་ནས། གསུང་ ངག་ ལམ་འབྲས། རྒྱུད་ སྡེ་ དང༌། སྒྲུབ་ བཏུས་
328



གཙོས་སྨིན་གྲོལ་རྒྱ་མཚོས་རྒྱུད་ཕྱུག་པར་མཛད། རུ་དམ་རྫོགས་ཆེན་དུ་མཁན་
ཆེན་གཞན་ཕན་ཆོས་ཀྱི་སྣང་བའི་དྲུང་ནས། གཞུང་ཆེན་བཅུ་གསུམ། སྡོམ་
རིགས་གཉིས། སྤྱི་ལྗོན་བརྟག་ གསུམ་ སོགས་ མདོ་ སྔགས་ ཀྱི་ གཞུང་ ཉི་ ཤུ་ རྩ་
བརྒྱད་ ལ་ གསན་ བསམ་ ཕུལ་ ཕྱིན་ གནང༌ བས་ མཁྱེན་ རབ་ ཀྱི་ ཀློང་ བརྡོལ།
མཁན་ཆེན་གཞན་དགའ་རིན་པོ་ཆེའི་ཞལ་སློབ་ཀྱི་ཁྲོད་ནས། ས་སྐྱའི་ཕྱོགས་སུ་
སྡེ་གཞུང་སྤྲུལ་སྐུ་དང༌། རྙིང་ཕྱོགས་ནས་ མི་ཉག་ གསེར་མཁར་ཆོས་ གྲགས་
གཉིས་མཁྱེན་རབ་འགྲན་ཟླ་བྲལ་ཞེས་གླེངས། ཨ་འཛོམ་འབྲུག་པ་འགྲོ་འདུལ་
དཔའ་བོ་རྡོ་རྗེ་ལས་སྙིང་ཐིག་ཡ་བཞི་སོགས་སྔ་འགྱུར་རྙིང་མའི་ཆོས་སྐོར་མང་
དུ་གསན། གཞན་ཡང་ཕན་བདེ་མ།ཁན་ཆེན་དཔལ་ལྡན་བློ་གྲོས་རྒྱལ་མཚན།
རྫོང་གསར་མཁྱེན་བརྩེའི་ཕྲིན་ལས་མཆོག་སྤྲུལ་རིན་པོ་ཆེ་འཇམ་དབྱངས་ཆོས་
ཀྱི་བློ་གྲོས། གཡོན་རུ་བེ་ཚང་ཆོས་རྗེ་མཁས་གྲུབ་རྒྱ་མཚོ། ས་སྟོན་རྣལ་འབྱོར་
དབང་ཕྱུག་ཀུན་དགའ་ཉི་མ། སྡེ་དགེའི་པེ་ཝར་བླ་མ་བློ་གྲོས་སོགས་བཤེས་
གཉེན་དུ་མ་ལས་ཆོས་བཀའ་མང་དུ་གསན། ཁྱད་པར་དུ་འགྲན་ཟླ་ཀུན་བྲལ་
གྱི་རྩ་བའི་བླ་མ་སྒ་སྟོན་རྡོ་རྗེ་འཆང་ངག་དབང་ལེགས་པ་རིན་པོ་ཆེ་ལ་གསོལ་བ་
ལན་མང་དུ་བཏབ་པ་སྔོན་དུ་འགྲོ་བས། སྡེ་གཞུང་གི་ས་ཆར་སྔ་ཕྱི་བར་གསུམ་
ལན་བཞིར་གདན་འདྲེན་ཞུས་ཏེ་ཞབས་པད་བཀོད། དོན་ཡོད་རྣམ་པ་བཞིའི་
མཆོད་པ་གྱ་ནོམ་པས་ཐུགས་དགྱེས་པར་མཛད། སྡོམ་པ་གསུམ་གྱི་བཀའ་དྲིན་
ནོས། གསུང་ངག་རིན་པོ་ཆེ་ལམ་འབྲས། མཁའ་སྤྱོད་མ། མགོན་པོ་ཕྱི་ནང་
གསང་གསུམ་ གྱི་སྨིན་གྲོལ་གདམས་པ་རྗེ་བླ་མ་ཉིད་ཀྱི་ཐུགས་ལ་མངའ་ཞིང་
ཉམས་སུ་བཞེས། དཔལ་ལྡན་ས་སྐྱ་པའི་སྙན་བརྒྱུད་ཚད་མ་བཞི་ལྡན་ཡོངས་སུ་
རྫོགས་པ་བུམ་པ་གང་བྱོའི་ཚུལ་དུ་བཞེས། རྗེ་བླ་མའི་གདུལ་བྱ་སྐྱོང་སླད། སྡེ་
དགེ ཏྲེ་ཧོར། མི་ཉག་ཡུལ་རྣམས་གར་ཕེབས་སུ་ཡང་བྱོན་ཅིང༌། གདན་ས་
ཐར་ལམ་དགོན་དུ་ཡང་བླ་མ་མཇལ་དུ་ལན་དུ་མ་བྱོན་ཏེ། ཆོས་ཀྱི་གསུང་རྨེད་
དང་། ཉམས་རྟོགས་ ཀྱི་སྒྲོ་འདོགས་བཅད། ཐུགས་ཡིད་གཅིག་འདྲེས་ ཀྱི་
329



ཐུགས་ཀྱི་སྲས་མཆོག་ཏུ་གྱུར། སྐུ་ན་ཆུང་ངུ་ནས་བླ་དཔོན་མི་ཆེན་གྱི་གོ་ས་དང་།
དཀོར་དང་གྲོང་ཆོག་འབུལ་སྡུད་ལ་ཡེ་མི་དགྱེས་པར་གྲྭ་རྐྱང་ཉམས་ཆུང་གི་ཚུལ་
དུ་ཆོས་གྲོགས་བླ་མ་བློ་གྲོས་ཕུན་ཚོགས་དང་ལྷན་དུ་མིའི་རྒྱུ་འགྲུལ་མེད་པའི་རི་
ཁྲོད་ལུང་སྟོང་ཁོ་ན་རུ་བཞུགས། སྐུ་ཚེ་སྨད་དུ་རོང་ཁོག་བཞག་ས་ཟེར་བའི་ས་
ཆ། རྡོ་འཛོམ་གྱི་ནགས་ཁྲོད་དུ་གཟིམ་སྤྱིལ་བརྒྱབ་ནས་དེར་བཞུགས། གསང་
སྔགས་ལམ་གྱི་རྩ་ བ་ལམ་ཟབ་བླ་མའི་ཉམས་ལེན་ལ་ཆིག་བསྒྲིལ་ གྱིས་ སྐྱབས་
གནས་ཀུན་འདུས་མ་འབུམ་ཐེར་བདུན་ཅུ་དོན་ལྔ་དང༌། རྗེ་ལེགས་པ་རིན་པོ་
ཆེའི་གསོལ་འདེབས་ ཞལ་ གསུངས། ངག་གི་དབང་ཕྱུག་ ཤོ་ལོ་ ཀ་ གཅིག་ པོ་
འབུམ་ཕྲག་ དྲུག་ བསགས། གཞན་ ཡང་ སྔོན་ འགྲོའི་ བསགས་ སྦྱངས་ དང་།
བསྐྱེད་རྫོགས་ཀྱི་ཉམས་བཞེས། ཐེག་ཆེན་བློ་སྦྱོང་གི་ཉམས་ལེན་ཤིན་ཏུ་འབད་
པར་མཛད། རྗེ་བླ་མ་ལེགས་པ་རིན་པོ་ཆེའི་ཞལ་སྔ་ནས། སྡེ་གཞུང་མཆོག་
སྤྲུལ་ཨ་འཇམ་རིན་པོ་ཆེས་བླ་མ་སངས་རྒྱས་དངོས་སུ་བལྟ་བའི་མོས་གུས་ཀྱིས་
གསོལ་བ་ བཏབ་པ་ལ་བརྟེན་ནས། ངའི་ རྒྱུད་ ལ་ ཡོད་ པའི་ ས་ སྐྱ་ པའི་ ལམ་
འབྲས་ཀྱི་གོ་རྟོགས་ ཐམས་ ཅད་པར་བཏབ་པ་བཞིན་ཐུགས་ལ་འཕོས་འདུག་
ཅེས་ཡང་ཡང་གསུངས་བས། གང་ཟག་དབང་པོ་ཡང་རབ་བླ་མའི་མོས་གུས་
ཀྱིས་གྲོལ་བ། ཞེས་པའི་མཚན་ཉིད་ཐམས་ཅད་བླ་མ་འདི་ལ་ཚང་འདུག་པས་
རྣམ་ཐར་ཐམས་ཅད་ཀྱི་སྙིང་པོ་དེར་འདུས་སོ། ། ལྷ་མོ་དབྱངས་ཅན་མ་དམར་
མོ་དང༌། བསྟན་སྲུང་རྡོ་རྗེ་གུར་ཀྱི་མགོན་པོ་སོགས་ཡི་དམ་ལྷག་པའི་ལྷ་དུ་མའི་
རྗེས་སུ་བཟུང་ཞིང་གྲུབ་པའི་རྟགས་མཚན་དུ་མ་མངོན་དུ་གྱུར། བླ་མ་ལེགས་
པ་རྡོ་རྗེ་འཆང་གི་བཀའ་ནན་ཕེབས་པ་དང་། དད་སློབ་རྣམས་ཀྱིས་གསོལ་བ་
བཏབ་ངོར། སྐུ་ཚེ་སྨད་དུ་ གཞུང་ལུགས་དུ་མའི་འཆད་ སྤེལ་དང་། དབང་
གད་མས་ངག་ཀྱང་དུ་མ་བསྩལ་ཞིང་། ཁྱད་ པར་སྒ་སྐྱེ་རྒུ་དགོན་གྱི་མཁན་པོ་
ཕྲིན་ལས་ཆོས་འཕེལ་ལོ་དུ་མར་ཞབས་དྲུང་དུ་བཞུགས་པ་ལ། བླ་མ་གཞན་
དགའ་རིན་པོ་ཆེ་ལས་གཞུང་ཉི་ཤུ་རྩ་བརྒྱད་གསན་བསམ་མཛད་པ་ཐམས་ཅད་
330



བླ་མ་དམ་པའི་ཐུགས་དགོངས་རྫོགས་པའི་མཆོད་པ་ཡིན་གསུངས་ཏེ། འཆད་
ཉན་རྫོགས་པ་གནང་གྲུབ་པས་སྐལ་བ་བཟང་པོར་གྱུར། བླ་མ་དང་ཡི་དམ་
སོགས་ཀྱི་བསྟོད་ཚོགས། ལམ་ཟབ་དོན་འགྲེལ། ལམ་དུས་དོན་འགྲེལ་བདུད་
རྩིའི་ཐིག་པ། ལམ་འབྲས་སྨོན་ལམ། ཀུན་གཞི་ངོས་འཛིན། འཁོར་འདུས་
དབྱེར་མེད་ཀྱི་ཟབ་གནད། འདུལ་བའི་ལག་ལེན་རིན་ཆེན་སྒྲོན་མེ། འཇམ་
མགོན་ངག་དབང་ལེགས་ པའི་ རྣམ་ཐར་ངོ་མཚར་ནོར་ བུའི་ ཕྲེང་ བ། ཞལ་
གདམས་སྐོར། ཉམས་མགུར་བླ་མ་དྲན་པའི་ གདུང་ དབྱངས་ སོགས་བསྟན་
བཅོས་ངོ་མཚར་ཅན་དུ་མ་རྗེས་འཇུག་གདུལ་བྱའི་གསོས་སུ་སྤེལ། སྡེ་གཞུང་
དགོན་སྡེར་རྒྱུད་བསྐུལ་འབུལ་བ་བསྡུས་ནས། སྒ་སྟོན་རྡོ་རྗེ་འཆང་གི་གདུང་
རྟེན་དང༌། འདྲ་སྐུ་གཙུག་ལག་ཁང་དང་བཅས་པ་བཞེངས་པ་དང༌། རྗེ་སྒ་
སྟོན་རྡོ་རྗེ་འཆང་མི་ལོ་བཅོ་ལྔར་བཅད་རྒྱ་བཞུགས་སྐབས་ཀྱི་དབུ་སྐྲ་བསྲེབ།ས་
ཐལ་ལ་འཇམ་དབྱངས་ས་པཎ་གྱི་སྐུ་འབུམ་ཕྲག་དུ་མ་པར་བཏབ་ནས་བཞུགས་
ཡུལ་མཆོད་རྟེན་དུ་མ་བཞེངས། རྒྱལ་བའི་བཀའ་འགྱུར་རིན་པོ་ཆེས་གཙོས་
གསུང་རབ་པོད་ཀ་མང་པོ་བླུས་མཛད་པ་སོགས་རྣམ་དཀར་ཀྱི་མཛད་པ་རྒྱ་ཆེར་
སྤེལ་བའི་ངང༌། མཐར་དགུང་གྲངས་དྲུག་ཅུ་རེ་བརྒྱད་པ་བོད་རབ་བྱུང་བཅུ་
དྲུག་པའི་ཆུ་ཕོ་འབྲུག་གི་ལོ་སྟེ་སྤྱི་ལོ་1952ལོར་གཟུགས་སྐུའི་བཀོད་པ་ཆོས་
དབྱིངས་བདེ་བ་ཆེན་པོ་ངང་དུ་བསྡུ་བའི་ཚུལ་བསྟན་པ་ཡིན་ནོ། །།
འཇམ་དབྱངས་ཆོས་ཀྱི་བློ་གྲོས།
ཁོང་ནི་བོད་རབ་བྱུང་བཅོ་ལྔ་པའི་ཆུ་མོ་སྦྲུལ་གྱི་ལོ་སྟེ་སྤྱི་ལོ་1893ལོར་
མདོ་སྨད་ འབྱུང༌ བཞིའི་ མདུད་ བཞིར་ གྲགས་ པ་ ལས་ ས་ ངན་ མདུན་ པ་ ཞེས་
གྲགས་པར་ཡབ་གཏེར་ཆེན་བདུད་འདུལ་རྡོ་རྗེའི་གདུང་བརྒྱུད་རྡོ་རྗེ་འཛིན་པ་
ཆེན་པོ་འགྱུར་མེད་ཚེ་དབང་རྒྱ་མཚོ་དང༌། ཡུམ་ཡེ་ཤེས་ཀྱི་མཁའ་འགྲོ་མ་ཚུལ་
331



ཁྲིམས་མཚོ་གཉིས་ཀྱི་སྲས་སུ་ངོ་མཚར་བའི་དགེ་མཚན་དུ་མ་དང་བཅས་ཏེ་སྐུ་
བལྟམས། དགུང་གྲངས་བདུན་པར་ཀ་ ཐོག་ སི་ ཏུ་པཎྜིཏ་ཨོ་རྒྱན་ཆོས་ཀྱི་རྒྱ་
མཚོས་འ ཇམ་མགོན་ཀོང་ཆེན་པའི་ལུང་དོན་བཞིན་ ཀ་ ཐོག་རྡོ་རྗེ་གདན་ གྱི་
གནས་སུ་སྤྱན་དྲངས་ནས་ཀུན་གཟིགས་འཇམ་དབྱངས་མཁྱེན་བརྩེའི་དབང་
པོའི་ མཆོག་ སྤྲུལ་ དུ་ མངའ་ གསོལ། གཙུག་ ཕུད་ བཞེས་ ཏེ་ མཚན་ འཇམ་
དབྱངས་ཆོས་ཀྱི་བློ་གྲོས་གཙུག་ལག་ལུང་རིགས་སྨྲ་བའི་སེང་གེར་གསོལ། སི་ཏུ་
རིན་པོ་ཆེ་ཉིད་ཀྱི་ཡོངས་འཛིན་མཁན་ཆེན་ཐུབ་བསྟན་རིག་འཛིན་རྒྱ་མཚོ་ལས་
འབྲི་ཀློག་དང༌། ཆོས་སྤྱོད་ཀྱི་རིམ་པ། བརྡ་སྤྲོད་པའི་གཞུང་ལུགས་ སོགས་
སྦྱངས་པས་ཚེགས་མེད་དུ་མཁྱེན། སི་ཏུ་པཎ་ཆེན་ཆོས་ཀྱི་ཉི་མ། ཞེ་ཆེན་རྒྱལ་
ཚབ་རིན་ པོ་ ཆེ། ཨ་ འཛོམ་ འབྲུག་ པ་ སྣ་ ཚོགས་ རང་ གྲོལ། རྡོ་ གྲུབ་ ཆེན་
འཇིགས་མེད་བསྟན་པའི་ཉི་མ། གཏེར་ཆེན་ལས་རབ་གླིང་པ། རྫོགས་ཆེན་ལྔ་
པ། མཁན་ཆེན་ཀུན་བཟང་དཔལ་ལྡན་སོགས་གསང་སྔགས་རྙིང་མ། ཐར་
རྩེའི་དཔོན་སློབ་རིན་པོ་ཆེ་འཇམ་དབྱངས་བློ་གཏེར་དབང་པོ། ཞབས་དྲུང༌
རིན་པོ་ ཆེ་ བཀྲ་ ཤིས་ རྒྱ་ མཚོ། སྒ་ སྟོན་ རྡོ་ རྗེ་ འཆང་ ངག་ དབང་ ལེགས་ པ།
མཁན་པོ་བསམ་གཏན་བློ་གྲོས། སྡེ་གཞུང་མཆོག་སྤྲུལ་ཀུན་དགའ་རྒྱལ་མཚན་
སོགས་ས་ སྐྱ། བྱམས་མགོན་ སི་ ཏུ་རིན་པོ་ཆེ་ པད་ མ་ དབང་ མཆོག་ རྒྱལ་ པོ།
རྒྱལ་སྲས་ འཇམ་ མགོན་ མཆོག་ སྤྲུལ། མཁས་ དབང༌ བཀྲ་ཤིས་ ཆོས་ འཕེལ།
ཟུར་མང་གཏེར་དྲུང་རྣམ་གཉིས་ སོགས་བཀའ་བརྒྱུད། གོང་ས་ལྷ་མིའི་རྣམ་
འདྲེན་རྒྱལ་ མཆོག་ ཐམས་ ཅད་ མཁྱེན་ པ་ ཐུབ་ བསྟན་ རྒྱ་ མཚོ། མཁས་ པའི་
དབང་ཕྱུག་དགེ་བཤེས་འཇམ་དཔལ་རོལ་པའི་བློ་གྲོས་སོགས་དགེ་ཕྱོགས་ཀྱིས་
མཚོན་མཁས་ གྲུབ་ སྐྱེས་ ཆེན་ དུ་ མ་ ལས་ བཅུ་ ཕྲག་ རིག་ པའི་ གནས་ ཆེ་ཆུང༌།
བཀའ་དང་བསྟན་བཅོས། སྔ་འགྱུར་བཀའ་མ། གཏེར་ཆོས་ཕལ་ཆེ་བའི་རྒྱུན་
གང་བཞུགས། བཀའ་བརྒྱུད་ཆེ་བཞི་ཆུང་བརྒྱད་ཀྱི་དབང་དང་གདམས་ངག
ས་སྐྱའི་གསུང་ངག་ལམ་འབྲས། རྒྱུད་སྡེ་དང་སྒྲུབ་ཐབས་ཀུན་བཏུས། བཀའ་
332



གདམས་གསར་རྙིང་གི་ཆོས་སྐོར། དཔལ་དུས་ཀྱི་འཁོར་ལོ་ཇོ་ཞྭ་རྣམ་གཉིས་ཀྱི་
ལུགས་སྲོལ། མཛོད་ཆེན་རྣམ་ལྔ་སོགས་ཆོས་མཛོད་བསགས་པ་ལ་ངོམས་པ་
མེད་ཅིང༌། དེ་དག་གི་ལྟ་གྲུབ་ཕྱག་བཞེས་ཀྱི་རྣམ་གཞག་བསྲེ་སླད་མེད་པ་མ་
འདྲེས་པར་ཐུགས་སུ་ཆུད་ནས་གདུལ་བྱ་འདུལ་བྱེད་སྐབས་སུ་གང་བབས་ཀྱིས་
རྗེས་སུ་བཟུང་བའི་ཚེ་ན་རང་རང་གི་ཆོས་དེའི་སྟོན་པ་གཉིས་པ་ལྟ་བུར་མཛད།
ཕྱོགས་ལྷུང་དང་ཆགས་སྡང་མེད་པར་བསྟན་པ་ཉག་ཕྲ་བ་གང་ཡིན་ལ་སྤེལ་ཞིང་
དར་བར་མཛད་དེ་སྐུ་ཚེ་རིལ་པོར་ཆོས་འཆད་ཉན་གྱིས་དུས་འདའ། རྣམ་ཐར་
གྱི་སྙིང་པོ་སྒྲུབ་པ་གཙོ་བོར་མཛད་ནས་གསར་རྙིང་བཀའ་གཏེར་གྱི་རྒྱུད་སྡེ་ཆེ་
ཕྲ། རྩ་གསུམ་སྤྱི་བྱེ་བྲག་གི་བསྙེན་བཟླས་ཚད་མེད་མཛད། ཆོས་བརྒྱུད་ཀྱི་ཆེ་
ཐབས་དང་ལྟོ་གོས་ངོ་བསྲུང་སོགས་གཏན་ནས་མི་མངའ་བ་ནང་གི་རྣལ་འབྱོར་
ལ་གདིང་ཐོབ་པའི་འཁྲུལ་ཞིག་རྣལ་འབྱོར་ གྱི་དབང་ཕྱུག་ཆེན་པོར་བཞུགས།
ཡི་དམ་ལྷས་རྗེས་སུ་བཟུང་བ་དང་། རིག་འཛིན་ཌ་ཀིས་ལུང་བསྟན་པ་སོགས་
དག་པའི་སྣང་བ་རྒྱུན་མི་ཆད་དུ་མངའ། རྡོ་རྗེའི་གནས་ཆེན་རྣམས་སུ་གནས་
འབྲེལ་དང་གནས་ཞལ་གསར་དུ་འབྱེད་པར་མཛད་ཅིང༌། དེ་དག་གི་སྐབས་སུ་
ཟབ་གཏེར་གྱི་བཀའ་བབས་ཀྱང་དུ་མ་བཞུགས། རྫོང་གསར་ གདན་ས་བཀྲ་
ཤིས་ལྷ་རྩེའི་གཤམ་དུ་ཁམས་ཀྱི་བྱེ་མ་ཐང་ཞེས་ཡོངས་སུ་གྲགས་པ་དེར། བློ་
གསལ་དགེ་འདུན་ལྔ་བཅུ་ཐམ་པའི་བཤད་གྲྭ་བཤད་སྒྲུབ་དར་རྒྱས་གླིང་ཞེས་པ་
གསར་འཛུགས་མཛད་པར་གཞུང་ལུགས་གྲགས་ཆེན་བཅོ་བརྒྱད་ཀྱིས་གཙོས་
པའི་གནས་ལྔ་རིག་པའི་འཆད་ཉན་ཤིན་ཏུ་དར་བས་ཐུབ་བསྟན་སྤྱི་དང་བྱེ་བྲག་
འཇམ་མགོན་ས་སྐྱ་པའི་གཞུང་ལུགས་ཀྱི་བཤད་སྲོལ་མཆོག་ཏུ་གྱུར་པ་ཕྱོགས་
བརྒྱར་འཕེལ་བའི་གཞི་རྩ་དང༌། ལྔ་རིག་སྨྲ་བ་བགྲང་གིས་མི་ལངས་པ་འབྱུང་
བའི་གནས་སུ་གྱུར། གཞན་ཡང་རོང་རྗེ་དཀར་མོ་སྟག་ཚང་དུ་སྒྲུབ་བརྒྱུད་ཤིང་
རྟ་བརྒྱད་ཀུན་འདུས་ཀྱི་སྒྲུབ་གྲྭ་དཔོན་སློབ་བརྒྱུད། སྡེ་དགེའི་རྒྱལ་ས་ལྷུན་གྲུབ་
སྟེང་གི་ཕུར་དྲ་མ་སྒང་དུ་དཔལ་ལྡན་ས་སྐྱ་པའི་སྙན་བརྒྱུད་ཆོས་སྐོར་ཉམས་སུ་
333



ལེན་པའི་གྲྭ་ལྔ་བཅུའི་སྒྲུབ་པ་དང་། ཀ་ཐོག་རྒྱུད་སྡེའི་བཤད་གྲྭ་ཁག་ཉམས་
གསོས་འཕར་འཛུགས་རྣམས་གཙོ་བོར་བྱས་པའི་དགོན་ སྡེ་ཆེ་ཕྲ་ཀུན་བཤད་
སྒྲུབ་ཀྱི་སྡེ་འཛུགས་ པར་ བཀས་བསྐུལ་བ་དང༌། ཐེབས་རྩ་ གནང༌ བ་ སོགས་
མཐའ་ཡས། དབང་ལུང་འཆད་སྤེལ་ལ། རིན་ཆེན་གཏེར་མཛོད་སྨིན་གྲོལ་ཆ་
ཚང་ལན་གཅིག སྒྲུབ་ཐབས་ཀུན་བཏུས་ཚར་བཞི། རྒྱུད་སྡེ་ཀུན་བཏུས་དུས་
གཅིག་ལ་འཆད་ སྤེལ་ མ་བྱུང་ཡང་སྔ་ ཕྱིར་ དབང་ཆེན་གནང་ བ་ ཐམས་ ཅད་
བསྡོམས་ན་ རྒྱུད་ བཏུས་ ཕལ་ཆེར་ ཚང་ བ་ དང་། གདམས་ ངག་ མཛོད་ ཚར་
གཉིས། ལམ་འབྲས་སློབ་བཤད་ཚར་བཞི། སྙིང་ཐིག་གོང་འོག སྨིན་གླིང་
གཏེར་ཆོས་ ཚར་ བཞི་ སོགས་ ཆོས་ ཀྱི་ འཁོར་ལོ་ རྒྱུན་ཆད་མེད་ པ་ བསྐོར་ བས།
ཞལ་སློབ་ཡོངས་རྫོགས་བསྟན་པའི་མངའ་བདག་ད་ལྟའི་ས་སྐྱའི་ཕོ་བྲང་ཁག་
གཉིས་ཀའི་བདག་ཁྲི་ཡབ་སྲས། ངོར་མཁན་ཞབས་ཐམས་ཅད། རྒྱལ་དཔང་
ཀརྨ་པ་བཅུ་དྲུག་པ། ཏཱའི་སི་ཏུ་པད་མ་དབང་ཆེན། མདོ་ཁམས་བརྒྱད་པ་
དོན་བརྒྱུད་ཆོས་ཀྱི་ཉི་མ། སྨིན་གླིང་མཁན་གཅུང་རྣམ་གཉིས། གདུང་རིན་པོ་
ཆེ་སྐུ་མཆེད། ཀ་དཔལ་ཞེ་རྫོགས་བཞིའི་བསྟན་བདག་མཆོག་གི་སྤྲུལ་པའི་སྐུ་
རྣམ་པ། དིལ་མགོ་མཁྱེན་བརྩེ་རིན་པོ་ཆེ་བཀྲ་ཤིས་དཔལ་འབྱོར་སོགས་བོད་
ཡུལ་སྟོད་སྨད་བར་གསུམ་གྱི་སྐྱེས་ཆེན་དང༌། མི་དཔང་སེར་སྐྱ་སོགས་སྐྱེ་འགྲོ་
མཆོག་ཕལ་ཀུན་གྱིས་ཞབས་ལ་བཏུད་ཅིང་སྨིན་གྲོལ་བདུད་རྩི་ཐོབ་པས་སྙིགས་
མའི་གདུལ་བྱ་མཐའ་ཀླས་ པ་ བྱང༌ གྲོལ་ཀྱི་ ས་ལ་བཀོད། རྟེན་གསུམ་ གསར་
བཞེངས་ལ་རྫོང་གསར་རྩེ་ལྷ་ཁང་དུ་རྗེ་བཙུན་འཇམ་པའི་དབྱངས་གཙོ་བོར་
བཞུགས་པའི་གཡས་གཡོན་དུ་གུ་རུ་རིན་པོ་ཆེ། དཔལ་ལྡན་ཨ་ཏི་ཤ ས་སྐྱ་
གོང་མ་རྣམ་ལྔ་བཅས་ཐོག་ཚད་རེ་གསེར་ཟངས་ཀྱི་སྐུ་དངོས་གཙང་བྱོན་ལེགས།
གཞན་ཡང་གསར་རྙིང་རྒྱུད་སྡེའི་ལྷ་སྐུ་གཙོ་བོ་མདའ་ཚད་ནས་ཁྲུ་ཚད་མཐོ་ཚད་
བཅས་ཀྱི་གསེར་སྐུ་བརྒྱ་ཕྲག་ལྷག ཁམས་ཀྱི་བྱེ་མ་ཐང་རིགས་གསུམ་སྤྲུལ་པའི་
ལྷ་ཁང་གསར་བཞེངས་སུ་རྒྱལ་བ་བྱམས་པའི་སྣང་བརྙན་རྗེ་ཉིད་ཀྱི་ཕྱག་མཐོ་སོ་
334



གཉིས་ཅན་གསེར་ཟངས་ལ་རིན་པོ་ཆེ་སྣ་ཚོགས་ཀྱི་ཕྲ་ཚོམ་ཅན། ཀ་ཐོག་ཏུ་
སྟོན་པ་དེ་བཞིན་གཤེགས་པའི་ སྐུ་བརྙན་ཐོག་ཚད་གསུམ་ལྷག་ གསེར་ཟངས་
ཀྱིས་བསྐྲུན་པ་ སོགས་འབུར་སྐུ་ གྲངས་ལས་འདས་པ་དང་། བྲིས་ སྐུའི་ སྐོར་
བདག་ཅག་གི་སྟོན་པའི་སྐྱེས་རབས་དཔག་བསམ་འཁྲི་ཤིང༌། རིགས་ལྡན་ཆོས་
ཀྱི་རྒྱལ་པོ་རིམ་བྱོན། རྗེ་བླ་མ་འཇམ་དབྱངས་མཁྱེན་བརྩེའི་དབང་པོའི་སྐྱེས་
རབས་སོགས་ཀྱི་ཞལ་ཐང་གྲངས་མང་། རྗེ་མཁྱེན་བརྩེའི་བཀའ་འབུམ་པོད་
བཅུ་གསུམ། མི་ ཕམ་ གསུང་ སྐོར་ པོད་གཉིས། མཁའ་ སྤྱོད་ བེའུ་ བུམ་ པོད་
གསུམ་གཙོས་དགོན་ཆེན། ཀ་ ཐོག ཞེ་ཆེན། རྫོང་གསར་རྣམས་སུ་གསུང་
རབ་ཀྱི་པར་ཤིང་དང༌། ཁམས་བྱེའི་བཤད་གྲྭ་དང་། སྟག་ཚང་སྒྲུབ་སྡེ་སོགས་
སུ་རྟེན་བཞེངས་བྱ་བ་ལས་ཀྱི་འཁོར་ལོ་རྒྱ་ཆེར་མཛད། སྐུ་ཚེ་སྨད་དུ་དབུས་
གཙང་་དང་། འཕགས་ཡུལ། བལ་ཡུལ་བཅས་ སུ་ གནས་སྐོར་མཆོད་འབུལ་
ཐུགས་སྨོན་ཆོས་སྦྱིན་མཐའ་ཀླས་མཛད་དེ། དོན་གཉིས་ལྷུན་གྱིས་གྲུབ་པའི་
མཛད་པ་ མཐར་ ཕྱིན་ ནས། རྗེ་ཉིད་ ཀྱི་ སྐུ་ ཕྲེང་ སྔ་ མ་ ལྷ་ པཙུན་ ནམ་ མཁའ་
འ ཇིགས་མེད་ ཀྱིས་ སྦས་ གནས་ སྒོ་ འབྱེད་ ་ གནང་ བ་ འབྲས་ ལྗོངས་ སྤྲུལ་ པའི་
གནས་ཀྱི་བྱེ་བྲག་ཆོས་རྒྱལ་ཕུན་ཚོགས་རྣམ་རྒྱལ་གྱི་རྒྱལ་ས་སྒང་ཏོག་གཙུག་ལག་
ཁང་དུ་དགུང་གྲངས་དྲུག་ཅུ་རེ་བདུན་པ་བོད་རབ་བྱུང་བཅུ་དྲུག་པའི་ས་མོ་
ཕག་གི་ལོ་སྟེ་སྤྱི་ལོ་1959ལོར་གཟུགས་སྐུའི་བཀོད་པ་ཆོས་དབྱིངས་སུ་བསྡུ་བའི་
ཚུལ་བསྟན་པ་ཡིན་ནོ།།།
，
335



མཇུག་བྱང་།
དེ་ལྟར་བོད་གངས་ཅན་གྱི་ལྗོངས་སུ་མཚན་ཉི་ཟླ་ལྟར་ཡོངས་སུ་གྲགས་
པའི་སྒྲུབ་རྒྱུད་ཤིང་རྟ་ཆེན་པོའི་བརྒྱད་ཀྱི་ཡ་གྱལ། འཕགས་ཡུལ་གྱི་པཎ་གྲུབ་
ཀུན་གྱི་གཙུག་རྒྱན་། གྲུབ་དབང་རྣལ་འབྱོར་གྱི་དབང་ཕྱུག་གི་བཞེད་གཞུང་།
བསྟན་པའི་མངའ་བདག་རྗེ་བཙུན་ས་སྐྱ་པ་རྣམས་ཀྱི་ཡབ་ཆོས། མདོ་རྒྱུད་
ཐམས་ཅད་ཀྱི་ཉིང་ཁུ་གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་
དབང་ཁྲིད་ལུང་མན་ངག་དང་བཅས་པའི་བླ་མ་བརྒྱུད་པའི་ཕྲེང་བ་གསེར་རི་
ལྷུན་པོ་ཚར་དུ་དངར་བ་ལྟ་བུ་བར་མ་ཆད་པར་བྱོན་པའི་བླ་མ་གོང་མ་རྣམས་ཀྱི་
རྣམ་ཐར་འདི་དག་ནི་གནའ་དེང་གི་རྒྱུན་ལྡན་གྱི་ལོ་རྒྱུས་ཀྱི་ཡིག་ཆ་ཁུངས་ཐུབ་
རྣམས་ལ་གཞི་བྱས་ཏེ་བསྒྲིགས་པ་ཡིན་ཞིང༌། དེ་ལས་ད་དུང་ལོ་རྒྱུས་ཀྱི་དཔྱད་
གཞིའི་ཡིག་ཆ་སོགས་མ་རྙེད་པའི་བླ་མ་བཅུ་ཙམ་ལྷག་ཡོད་པ་དེ་དག་གི་མཚན་
བྱང་ཙམ་གཞུང་དཀྱུས་སུ་བཀོད་ནས་བཞག་ཡོད་པས་དེ་ལུགས་ལོ་རྒྱུས་སྨྲ་བ་
རྣམས་ཀྱིས་རྗེས་སུ་ཁ་སྐོང་མཛད་རྒྱུ་དང༌། དེ་ལས་བླ་མའི་རྣམ་ཐར་སྒྲིག་པ་པོ་
ཕྲན་རང་ངོས་ནས་བཤད་ན་སྤྱིར་སྐྱེས་སྦྱངས་ཀྱི་ཡོན་ཏན་གཉིས་ཀྱིས་ཤིན་ཏུ་
དབུལ་བས་ནོར་འཁྲུལ་དུ་མ་ཡོད་ངེས་པས། དེ་ལ་སྤྱིར་རྩ་གསུམ་གྱི་ཡེ་ཤེས་ཀྱི་
སྤྱན་དང་ལྡན་པ་རྣམས་ཀྱི་སྤྱན་སྔར་བཟོད་པར་གསོལ་ཞིང་། ལྷག་པར་དུ་
བོད་གངས་ཅན་པའི་ལོ་རྒྱུས་ཤེས་རིག་གི་སྤྱན་དཀྱུས་རབ་ཏུ་ཡངས་བ་རྣམས་
ཀྱིས་ནོར་བཅོས་དང་ཡོ་བསྲང་གནང་རྒྱུ་བཀའ་དྲིན་མི་ཆུང་བར་ཞུ་རྒྱུ་དང་།
དེ་ལྟར་བྱས་པ་འདི་ལ་རྣམ་དཀར་གྱི་ལེགས་བྱས་ཅུང་ཟད་ཡོད་སྲིད་ན་མ་གྱུར་
སེམས་ཅན་རྣམས་གནས་སྐབས་སུ་བདེ་བ་དང་མཐར་ཐུག་རྣམ་མཁྱེན་བླ་ན་
336



མེད་པའི་གོ་འཕང་ཐོབ་ཕྱིར་ཡོངས་སུ་བསྔོ་བར་བགྱི་བ་དང་། བདག་ཀྱང་སྐྱེ་
བ་ནས་ཚེ་རབས་ཐམས་ཅད་དུ་དམ་པ་དེ་དག་གི་འཁོར་གྱི་ཐོག་མར་སྐྱེས་ནས།
བསྟན་པ་དང་ཉམས་ཐག་འགྲོ་བ་རྣམས་ལ་སྨན་པའི་དེད་དཔོན་ཆེན་པོ་ཞིག་
འགྱུར་བའི་སྨོན་པ་དང་བཅས་པའི་སྒོ་ནས། བོད་རབ་བྱུང་བཅུ་བདུན་པའི་
ལྕགས་མོ་སྦྲུལ་གྱི་ལོ་སྟེ་སྤྱི་ལོ ༢༠༠༡ལོར་ཁམས་ཀྱི་རྒྱལ་མོ་དངུལ་ཆུ་ལྷུང་ལྷུང་དུ་
འབབ་པའི་གཡས་ཟུར་རང་ གནས་ ཁམས་པ་སློབ་ གྲྭ་ཆེན་མོར་མུ་ པོ་ཞེས་སུ་
འབོད་པས་གྲུབ་པར་བགྱིས་པ་དགེའོ། ། ། །
337



དཔྱད་གཞིའི་ཡིག་ཆ།
༡ གསུང་ངག་རིན་པོ་ཆེ་ལམ་འབྲས་བླ་མ་བརྒྱུད་པའི་རྣམ་ཐར་གླེགས་
བམ་དགུ་
༢ གྲུབ་ཆེན་བརྒྱ་ཅུ་རྩ་བཞིའི་རྣམ་ཐར། །
༣ བྱ་བྲལ་བ་ སངས་ རྒྱས་ ཕུན་ཚོགས་ཀྱི་དམ་པའི་ཆོས་ཀྱི་བྱུང་ཚུལ་
བསྟན་པའི་རྒྱ་མཚོར་འཇུག་པའི་གྲུ་ཆེན་ཞེས་བྱ་བའི་བསྟན་བཅོས་ཆེན་པོའི་
རྩོམ་འཕྲོ་ཁ་སྐོང་ལེགས་བཤད་ནོར་བུའི་བང་མཛོད། །
༩ གདོང་ཐོག་ངག་དབང་ཐེག་མཆོག་བསྟན་པའི་རྒྱལ་མཚན་གྱི་བྱང་
ཕྱོགས་ཐུབ་པའི་རྒྱལ་ཚབ་དཔལ་ལྡན་ས་སྐྱ་པའི་བསྟན་པ་རིན་པོ་ཆེ་ཇི་ལྟར་
བྱུང་བའི་ལོ་རྒྱུས་རབ་འབྱམས་ཞིང་དུ་སྙན་པའི་སྒྲ་དབྱངས། །
༥ སྐྱེས་ཆེན་དམ་པ་རྣམས་ཀྱི་འཁྲུངས་གཤེགས་ལོ་ཚིགས།
༦ མཁས་དབང་ཚེ་ཏན་ཞབས་དྲུང་གི་བསྟན་རྩིས་ཀུན་ལས་བཏུས་པ།
༧ ཀོང་སྤྲུལ་ཡོན་ཏན་རྒྱ་མཚོའི་ཤེས་བྱ་ཀུན་ཁྱབ་ཀྱི་སྟོད་ཆ།
༨ མཁས་དབང་བསོད་ནམས་རྒྱ་མཚོ་དང་ནོར་བུ་སྒྲོལ་དཀར་གཉིས་
ཀྱི་བསྟན་རྩིས་ཀ་ཕྲེང་ལག་དེབ།།
338



རྩོམ་སྒྲིག་འགན་འཁུར་པ།
责任编辑:
པར་ཞུས་འ གན་ཁུར་པ། །
#{*xf
མཛེས་རིས་ཇུས་འགོད་པ།:
# tfigjF:
འཕྲིན་ལས་རྒྱལ་མཚན།
*#jpg#
སྒྲོལ་མ་ཆོས་མཚོ།
É ཆ་
ཀརྨ་རྡོ་རྗེ་ཚེ་རིང༌།
g
གསུང་ངག་རིན་པོ་ཆེ་ལམ་འབྲས་བླ་མ་བརྒྱུད་པའི་རྣམ་ཐར་
ཀུན་འདུས་མེ་ལོང་ཞེས་བྱ་བ་བཞུགས་སོ།།
མུ་པོས་རྩོམ་སྒྲིག་བྱས།
མི་རིགས་དཔེ་སྐྲུན་ཁང་གིས་བསྐྲུན་ཞིང་འགྲེམས་སྤེལ་བྱས།
(པེ་ཅིན་ཧོ་ཕིང་ལི་བྱང་ལམ་ཨང་14པ། སྦྲག་ཨང་100013
ཁ་པར་ཨང་གྲངས་64234411-6509)
མི་རིགས་དཔེ་སྐྲུན་ཁང་གི་སྐུལ་འོད་པར་སྒྲིག་ཁང་ནས་པར་བསྒྲིགས།
ཏི་ཞིན་པར་ཁང་ནས་པར་བཏབ།
2002ལོའི་ཟླ་5པོར་པར་གཞི་1པོ་བསྒྲིགས།
2002ལོའི་ཟླ་5པར་པེ་ཅིན་དུ་པར་ཐེངས་1 པོ་བརྒྱབ།
དེབ་ཚད། 850 x 1168 1/32 དཔར་ཤོག 11 ཡིག་གྲངས་ཁྲི་20
དཔར་གྲངས། 0001 - 2500 དེབ་རེར་སྒོར15.20
